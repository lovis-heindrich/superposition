Ieri, în cadrul Consiliului miniştrilor agriculturii şi în cadrul Comisiei COMAGRI, am anunţat de asemenea alocarea a 280 de milioane de euro pentru producătorii de lactate. Pentru a putea plăti rapid aceşti bani, am nevoie doar de temeiul legal conferit de articolul 186. Scopul este să alocăm pachete financiare naţionale, stabilite în funcţie de producţia din anul 2008-2009 şi, bineînţeles, în limita cotelor naţionale, pachete ce vor fi distribuite în mod nediscriminatoriu producătorilor de lactate cei mai afectaţi de criză. Repet, acest lucru este posibil doar prin includerea laptelui în domeniul de aplicare a articolului 186.
În ceea ce priveşte propunerea de alocare a celor 280 de milioane de euro, trebuie să aveţi în vedere că autoritatea bugetară, respectiv Parlamentul European şi Consiliul miniştrilor de finanţe, va hotărî cu privire la această sumă în cadrul reuniunii ECOFIN din 19 noiembrie. După cum am afirmat şi ieri, acestea sunt ultimele fonduri de care dispun, cu excepţia a 300 de milioane de euro care sunt necesare ca măsură de siguranţă pentru evitarea disciplinei financiare. Fac precizarea clară că articolul 186 nu oferă Comisiei mână liberă pentru orice propunere. Pot spune în acest moment că o posibilitate ar fi depozitarea privată a unor produse diverse - printre care, eventual, şi brânza - dacă situaţia pieţei justifică această măsură.
Domnule preşedinte, doamnă comisar, doamnelor şi domnilor, salut faptul că această cerere de utilizare a procedurii de urgenţă a fost adoptată astăzi în Parlament cu o majoritate largă. În acest fel, am transmis un semnal producătorilor de lactate şi nu am eludat responsabilitatea. Spre deosebire de o mică parte a colegilor deputaţi din alte grupuri, considerăm că această cerere de utilizare a procedurii de urgenţă reprezintă un instrument suplimentar de sprijinire a producătorilor de lactate într-o perioadă dificilă.
Opiniile cu privire la programul de răscumpărare diferă considerabil chiar şi în interiorul grupului meu. Programul ar trebui să fie obligatoriu pentru a avea un efect. Totuşi, constat că nu există o majoritate în acest sens în Parlament sau în Consiliu. În plus, acest program nu ar fi acceptabil pentru anumite state membre, deoarece ar echivala cu o reducere a mecanismului de echilibrare, precum şi cu o reducere a cotelor. Indicaţia creşterii cotelor pentru grupurile prioritare este o decizie deja prevăzută de legea în vigoare.
Extinderea rapidă la acest sector a normelor care reglementează intervenţia, în situaţia unei crize a pieţei, ne permite să venim cu un răspuns semnificativ într-o perioadă extrem de dificilă pentru agricultură în general şi pentru sectorul produselor lactate în special. În acest moment, aşteptăm din partea Comisiei Europene să ţină cont, după cum a spus dna Fischer Boel, de solicitările Parlamentului, care au arătat de multe ori că măsurile luate până acum s-au dovedit neadecvate, având în vedere gravitatea crizei actuale.
în numele Grupului ALDE. - Domnule preşedinte, permiteţi-mi să mulţumesc şi eu dnei comisar pentru detaliile oferite în această seară cu privire la competenţele solicitate. Doamnă comisar, în primul rând vă mulţumesc pentru răspunsul pozitiv faţă de rezoluţia convenită în această Cameră la 27 septembrie. Salut măsurile pe care le-aţi luat în încercarea de a stabiliza situaţia gravă în care se află producătorii de lactate. De asemenea, salut acordarea celor 280 de milioane de euro anunţate pentru restructurare.
În ceea ce priveşte prima parte a propunerii dumneavoastră, întrebarea pe care toţi dorim să v-o adresăm astăzi este: de ce ni se solicită atât de târziu aprobarea măsurilor de urgenţă şi în ce măsură vor contribui acestea la redresarea pieţei? Deoarece, după cum aţi spus în discursul dumneavoastră, se întrevăd deja primele semne de redresare. Nu sunt convins că modificările propuse cu privire la cote pot schimba cu mult situaţia, însă, întrucât acestea au un caracter voluntar pentru statele membre, grupul nostru nu se va opune acordării lor.
După cum am menţionat ieri, trebuie să luăm în considerare în mod corespunzător raportul Curţii de Conturi şi să procedăm la implementarea unei politici pe termen lung şi, de asemenea, trebuie să ţinem cont de cele puse în vedere de Curtea de Conturi. Curtea a transmis că este nevoie de o gestionare a livrărilor în viitor, în caz contrar va fi imposibilă finanţarea întregului sistem şi, de asemenea, că este nevoie de o politică în domeniul produselor lactate bazată pe calitatea produselor de pe piaţa europeană.
în numele Grupului ECR. - Domnule preşedinte, în primul rând doresc să spun că salut fără ezitare această decizie şi consider că dezbaterile de aseară, în cadrul comisiei şi din această seară, în plen ne permit să clarificăm mai bine situaţia. Realitatea şi, cred, cauza frustrării pe care o resimt mulţi producători de lactate este aceea că, deşi au văzut ceea ce domnul Lyon numeşte primele semne de redresare, aceşti bani nu au ajuns încă în conturile lor. Acesta este, într-adevăr, un motiv de frustrare pentru producătorii de lactate. Mulţi dintre aceştia sunt de multă vreme supuşi presiunilor financiare. Este un lucru bun şi util că putem discuta, deoarece acum înţeleg necesitatea aplicării articolului 186, astfel încât aceşti bani să ajungă direct la producători cât mai curând posibil. Cred că aceasta este provocarea.
Adevărul este că, în acest moment în care ne adaptăm atât de greu la Tratatul de la Lisabona, ne surprinde faptul că doriţi să puneţi în aplicare acest articol 186 din regulament, care vă va asigura competenţe depline. Aţi avut aceste competenţe, ele v-au permis să optaţi pentru liberalizarea cotelor, care ne-a adâncit în criza în care ne aflăm astăzi, în beneficiul exclusiv al fabricanţilor şi distribuitorilor, lucru demonstrat chiar astăzi de Curtea de Conturi Europeană, care a arătat că între 2000 şi 2007, preţurile de consum ale produselor lactate au crescut cu 17 %, în timp ce preţurile de producţie au scăzut cu 6 %.
(HU) Doamnă comisar, voi vota, desigur, în favoarea propunerii, deşi sunt conştientă că această subvenţie nu va rezolva situaţia agricultorilor. Doresc să vă adresez, totuşi, trei întrebări. Prima întrebare este următoarea. Care consideraţi că este lecţia care se desprinde din această criză? Am tras vreo concluzie din aceasta? Doamnă comisar, această criză nu a fost provocată de un dezastru natural, de un tsunami sau de un alt asemenea eveniment, ci de o serie de decizii greşite şi de o politică agricolă în esenţă eşuată. Dacă ne uităm spre viitor, ce le puteţi promite agricultorilor? Cum vor evita aceştia o criză similară în viitor? Aş dori să aud un răspuns clar şi detaliat de la dumneavoastră.
Următoarea întrebare. Aţi afirmat ieri la audierea în faţa comisiei că statele membre pot utiliza fără restricţii această sumă de bani. Ce înseamnă exact acest lucru? Vor fi capabile statele membre să repartizeze banii în mod echitabil, astfel încât aceştia să nu ajungă la întreprinderile sau exploataţiile agricole mari, ci la micile exploataţii agricole, la exploataţiile agricole familiale, care au cea mai mare nevoie de bani şi a căror existenţă depinde de aceştia? Aceşti agricultori au ajuns într-o situaţie disperată. Cealaltă mare categorie care ar trebui avută în vedere o reprezintă agricultorii din noile state membre, în special micile exploataţii agricole. Ce soluţie propuneţi pentru a elimina această discriminare intolerabilă care rezultă din faptul că, spre exemplu, noi, ungurii, am dat tot ce aveam Uniunii Europene, însă am primit doar o mică parte din subvenţii? Cum şi când vor fi eliminate nedreptatea şi inechitatea?
Nu ne rămâne decât să salutăm iniţiativele Comisiei, chiar dacă le considerăm neadecvate. Acesta este, de asemenea, motivul pentru care Grupul Alianţei Progresiste a Socialiştilor şi Democraţilor din Parlamentul European a votat în această dimineaţă în favoarea procedurii de urgenţă care ne-a fost prezentată. Cu toate acestea, propunem şi pretindem ca Parlamentul European să fie informat în permanenţă cu privire la măsurile care vor fi adoptate în următoarele zile, în temeiul competenţelor pe care le transferăm Comisiei. Vom face în continuare tot ce ne stă în putinţă pentru a restabili echilibrul pieţei, pentru a asigura un randament corespunzător producătorilor, astfel cum s-a reiterat prin Tratatul de la Lisabona.
Dacă-mi permiteţi să duc discuţia puţin mai departe de subiectul efectiv al acestei dezbateri, trebuie să încetăm să abordăm doar problemele imediate. Trebuie să găsim de asemenea timpul, energia şi voinţa politică de a stabili o Politică Agricolă Comună pentru Europa, o politică puternică, durabilă, flexibilă, care să înlăture consecinţele cele mai grave ale instabilităţii preţurilor la care ne putem aştepta. Îmi doresc un mediu rural viabil în Europa, însă mediul rural nu poate supravieţui fără agricultori şi fără animale!
(DE) Domnule preşedinte, din păcate domnul Bové nu poate fi prezent în seara aceasta, de aceea iau din nou cuvântul. Doresc să adresez doamnei comisar mai multe întrebări. Crede cu adevărat că plata acestor sume va pune capăt protestelor? După cum am afirmat anterior, consider că decizia luată de Parlament în această dimineaţă este egală cu acordarea unui cec în alb Comisiei, deoarece noi nu ştim ce va face cu acesta. Repet: Comisia nu este o parte a soluţiei problemei, ci este o parte a problemei înseşi. Îmi menţin această opinie.
Mai am o întrebare pentru dumneavoastră, doamnă comisar, fiindcă se afirmă în mod repetat despre toate programele că trebuie să continuăm să promovăm restructurarea. Ce înţelegeţi prin restructurare? Consideraţi într-adevăr că este bine să oferim bani pentru a-i încuraja, de fapt, pe micii agricultori să renunţe, astfel încât să putem oferi bani exploataţiilor agricole mari? Această politică nu mai este un mijloc eficient pentru atingerea unui scop. Trebuie să ne asigurăm că utilizăm banii pentru obiective specifice, mai precis în regiunile dezavantajate, pentru a menţine structurile din regiunile cele mai ameninţate.
Contrar celor susţinute, trebuie să inversăm tendinţa spre prăbuşire a PAC, în cadrul căreia reformele succesive au demontat instrumentele de reglementare a pieţei, a cotelor şi a drepturilor de producţie, aducând mii de producători în situaţia de a abandona, treptat, sectorul. Zeci de mii de locuri de muncă sunt ameninţate: familii întregi care depind de agricultură, în special de sectorul produselor lactate. Sunt în joc regiuni vaste, unde pământurile vor fi treptat abandonate, cu grave consecinţe sociale şi ecologice.
Toate acestea impun o intervenţie imediată pentru restabilirea unor preţuri echitabile pentru producători, însă aceasta necesită mai multe resurse decât cele puse la dispoziţie în acest moment. În primul rând, repetăm, situaţia cere măsuri cu o sferă de aplicare mai amplă, care nu au doar un caracter paliativ, precum anularea creşterii anuale a cotelor de lapte, revenirea la nivelurile anterioare deciziei privind creşterea acestora şi abrogarea deciziei de abolire a sistemului de contingente în 2015.
Domnule preşedinte, industria produselor lactate se află într-o situaţie de criză şi doresc să mulţumesc şi să o felicit pe doamna comisar pentru măsurile luate, pe care le consider foarte adecvate. Consider că suma de 280 de milioane de euro este realistă şi va fi salutară pentru industria produselor lactate. Afirm cu convingere că este necesară acordarea competenţelor în temeiul articolului 186, pentru a oferi în timp util acest beneficiu producătorilor, de aceea voi susţine propunerea. Susţin propunerea, deşi prefer să limităm această concesie la o perioadă până cel târziu în 2013.
Personal, sunt în favoarea menţinerii cotelor, însă doar în condiţiile în care distribuirea cotelor între ţările şi producătorii din UE se bazează pe criterii obiective şi echitabile. Stabilirea şi adoptarea acestor criterii obiective şi echitabile este foarte dificilă, însă merită să încercăm. Dacă vorbim de extindere - susţin în totalitate extinderea domeniului de aplicare a articolului 186, însă sunt de părere că aceasta ar trebui însoţită de o definire a rolului Comisiei şi a instrumentelor pe care le poate utiliza.
Fondul de 280 de milioane de euro anunţat ieri este salutar, însă este doar un plasture peste o rană mult mai mare. În septembrie anul trecut, plenul a votat pentru punerea la dispoziţie a 600 de milioane de euro. În spiritul solidarităţii, în special cu micii agricultori, trebuie să menţinem această cifră. Următoarea prioritate a Comisiei trebuie să fie aceea ce a aborda chestiunea ofertei de lapte, în ansamblul ei. Cred cu tărie acest lucru. Până atunci ne vom mai confrunta cu probleme şi vom rămâne în curând fără plasturi.
Comisia are acum şansa de a acţiona rapid şi ar trebui să îi acordăm această şansă, în acelaşi timp arătându-ne permanent dispuşi să o tragem la răspundere. Amendamentul depus de domnul Deß în numele Grupului Partidului Popular European (Creştin Democrat) ne va permite să facem acest lucru împreună. Cele 280 de milioane de euro despre care aţi vorbit mulţi dintre dumneavoastră nu sunt decât o picătură în ocean. Cu toate acestea, trebuie să recunoaştem că suntem la sfârşit de an fiscal. Trebuie să înţelegem că pur şi simplu nu mai există fonduri disponibile.
Cum să rezolvăm toate aspectele problemei? Ne dorim ca cele 280 de milioane de euro să ajungă la producătorii de lactate cel mai grav afectaţi de criză. Vorbim despre piaţa laptelui, însă la mijloc sunt oameni în carne şi oase şi zone rurale despre care spunem întotdeauna că dorim să le protejăm atunci când dezbatem alte subiecte. Doamnă comisar, sprijiniţi fondul pentru produsele lactate! În această după-amiază, în dezbaterea despre buget, comisarul s-a declarat în favoarea acestui fond şi vreau s-o spun foarte clar. Am fost foarte mulţumită de acest lucru. Avem de asemenea nevoie urgentă de acest semnal şi aceşti bani, la rândul lor, sunt cuprinşi în bugetul pentru 2010.
Am susţinut că o situaţie atât de gravă precum cea din sectorul produselor lactate impune luarea unor măsuri urgente pentru protejarea acestui sector, din motive atât economice, cât şi sociale. Provin dintr-o ţară, Portugalia şi dintr-o regiune, Azore, unde sectorul produselor lactate este foarte important şi reprezintă o componentă esenţială a acestor regiuni care, din punct de vedere social, sunt destul de fragile şi în care, de fapt, ar fi vital ca sistemul de contingente să fie menţinut şi după anul 2015.
Măsurile propuse aici sunt oarecum superficiale, însă, cu toate acestea, sunt necesare şi imperative. Şi pe mine mă îngrijorează modul în care Comisia va uza de noile competenţe care i se vor acorda, mai ales fiindcă a tratat cu multă lejeritate această criză, propunând măsuri ineficiente, cu mare întârziere şi doar la presiuni intense. Având în vedere acest lucru, Comisia ar trebui să prezinte o anexă la articolul 186, care să prevadă măsuri ce pot fi utilizate pentru o intervenţie radicală în sectorul produselor lactate, astfel încât să se asigure sustenabilitatea acestuia.
Un astfel de program, dacă va avea succes, trebuie să fie obligatoriu, nu voluntar. Consider că acest mecanism voluntar de răscumpărare a cotelor de Iapte este contraproductiv. Am această părere nu numai pentru că acest mecanism va însemna iniţial să menţinem creşterea cotelor, care va fi foarte dificil de frânat ulterior. Prin răscumpărarea cotelor de lapte le vom atribui din nou o valoare financiară, iar principalul efect va fi acela că va afecta capacitatea de repartizare justă. Consider că este de datoria mea să resping orice măsură care împiedică repartizarea justă. În special în perioada de eliminare treptată a cotelor de lapte, repartizarea justă este un instrument necesar care le permite exploataţiilor agricole individuale să se orienteze mai bine pe piaţă.
Doresc să-i adresez o întrebare doamnei comisar, căreia, de altfel îi mulţumesc pentru prezenţa domniei sale în faţa Parlamentului. Aţi spus că fondurile promise pentru fondurile de susţinere al sectorului laptelui vor fi repartizate statelor membre potrivit unui criteriu istoric, adică pe baza cotelor negociate, însă multe state membre acuză nedreptăţi în privinţa acestor cote. De altfel, acesta este motivul pentru care multe state membre insistă pentru liberalizarea pieţei. De exemplu, unele state nu pot produce nici măcar cât să acopere consumul propriu. Nu consideraţi că folosirea unui criteriu istoric va perpetua aceste nedreptăţi...
(BG) Doresc să salut decizia adoptată de Consiliu şi de Comisie cu privire la alocarea unui pachet suplimentar de subvenţii în valoare de 280 de milioane de euro pentru producţia de lactate în anul 2010. Aceasta transmite un semnal clar tuturor celor care suferă zi de zi consecinţele negative ale crizei. Îndemnul meu este ca acest răspuns adecvat să nu fie doar o soluţie economică izolată, ci să facă parte dintr-o strategie pe termen lung, bazată pe obiective, care să vizeze redresarea, stabilizarea şi dezvoltarea acestui sector în Europa. De aceea este important să se ia în considerare măsurile pe care le va adopta fiecare stat membru. Aş dori să atrag atenţia asupra faptului că Bulgaria poate accepta doar parţial propunerile de modificare a Regulamentului 1234. Insistăm să se menţioneze în mod explicit în proiect că statele membre îşi pot exercita în mod discreţionar atribuţiile de gestionare a cotelor de lapte naţionale. Este importantă menţinerea opţiunii de a alege regimul existent de răscumpărare şi redistribuire a cotelor de lapte prin rezerva naţională. Nu ne putem permite nici să reţinem, nici să colectăm plăţi de la producători, întrucât sectorul bulgar este în proces de modernizare. În caz contrar, producătorii bulgari nu vor fi competitivi nici după 2015.
(PL) Domnule preşedinte, acceptăm cu plăcere, desigur, aceste soluţii noi destinate să vină în sprijinul agricultorilor, inclusiv a celor din Polonia. Totuşi, trebuie să ne amintim că atunci când vorbim despre bani - şi despre bani vorbim acum - este important modul în care aceştia sunt distribuiţi. Banii ar trebui să ajungă la cei care resimt cel mai puternic efectele crizei, fiindcă nu voi fi de acord cu o politică prin care acordăm tuturor o sumă egală, ceea ce înseamnă o sumă mică, astfel încât în realitate, la propriu vorbind, nu ajutăm pe nimeni.
În al doilea rând, aş dori, dacă-mi permiteţi, să mă refer la trecut înainte să revin, în câteva momente, la viitor. Sunt sigur că vă amintiţi de perioada minunată, în urmă cu mai mult de un an, când agricultorii primeau un preţ foarte bun pentru lapte. În acelaşi timp, beneficiau de subvenţii semnificative din partea Uniunii Europene, pentru modernizarea sectorului produselor lactate. De aceea este important să planificăm viitorul bazându-ne pe această experienţă şi să tragem concluzii din greşelile noastre, fiindcă s-au făcut, cu siguranţă, greşeli. Este, de asemenea, important să ne gândim la modul în care planificăm dezvoltarea acestui sector, întrucât sunt disponibile fonduri atât ca subvenţii directe, cât şi pentru dezvoltarea zonelor rurale. În plus, avem la dispoziţie şi instrumentul cotelor de lapte.
(PL) Doamnă comisar, aş dori să vă adresez următoarea întrebare: În ce scop intenţionează Comisia să cheltuiască cele 280 de milioane de euro? Pentru continuarea restructurării sau, poate şi mai bine, aşa cum au dorit 21 de state membre, pentru injectarea de fonduri pe piaţă, pentru mecanisme de piaţă? De fapt, agricultorii doresc ca banii să fie utilizaţi pentru mecanisme de sprijin. În prezent, agricultorii nu mai pot contracta împrumuturi şi nu îşi mai pot îmbunătăţi productivitatea. Agricultorii nu pot, în acest moment, să continue procesul de modernizare pentru că nu mai au lichidităţi. Nu sunt dispuşi să achiziţioneze acum frigidere sau maşini de muls, fiindcă nu este momentul potrivit pentru alte investiţii. Cele 280 de milioane de euro reprezintă mai puţin de 2 euro pe tonă de lapte produs în Uniunea Europeană.
Trebuie să spun însă că propunerea privind răscumpărarea cotelor mă nedumereşte. Chiar dumneavoastră aţi spus, săptămâni şi luni de-a rândul, că această criză nu este generată de sistemul de contingente şi, având în vedere acest lucru, sunt de părere că această propunere de răscumpărare nu este întru totul coerentă. În final, aş dori să adaug că nu putem trage linie acum. Trebuie să continuăm să luăm măsuri, mai ales cu privire la sectorul produselor lactate din zonele problematice, din zonele montane, în care pur şi simplu nu există nicio alternativă la activitatea de producţie de lapte.
Doamnă comisar, Austria s-a declarat întotdeauna împotriva eliminării treptate a cotelor. De acord, v-aţi ales calea şi aţi urmat-o în mod consecvent. Vom încerca, desigur, să îi pregătim pe agricultorii noştri şi să îi ajutăm cât mai mult posibil. Cu cea mai mare bunăvoinţă, nu pot înţelege propunerea dumneavoastră privind programul de răscumpărare voluntară a cotelor. Punând în practică acest program, vom ajunge la o creştere a valorii şi a preţului exact la nivelul cotelor pe care le eliminaţi. Cum să explicăm acest lucru agricultorilor din Austria?
membră a Comisiei. - Domnule preşedinte, ascultând cu atenţie discuţia din această seară, din anumite discursuri s-ar putea trage concluzia că propunerea noastră reprezintă prima măsură pe care o luăm în sprijinul sectorului produselor lactate din Uniunea Europeană. Nimic mai fals. Cu siguranţă că cel puţin unii dintre dumneavoastră cunosc măsurile întreprinse începând cu luna ianuarie a acestui an, când am demarat măsurile privind depozitarea publică şi privată, intervenţia şi restituirile la export. Pe parcursul verii am luat o mulţime de măsuri, de aceea cred că ar trebui să elaborăm un raport special pentru a le arăta noilor deputaţi din acest Parlament ce s-a întreprins exact începând cu luna ianuarie a anului trecut.
Cu privire la punctele specifice din cele două propuneri de astăzi, sunt nevoită să repet că regimul de răscumpărare nu este o noutate. Acesta este deja la îndemâna statelor membre, care îl pot utiliza pentru a sprijini anumiţi producători de lactate în vederea încetării activităţii. Este o ofertă, de aceea evit să îi confer caracter de obligativitate; reprezintă o posibilitate de a-i sprijini pe agricultori în vederea încetării activităţii. Cota răscumpărată poate fi păstrată în rezerva naţională şi distribuită într-o etapă ulterioară, dacă statele membre doresc acest lucru. Aceasta a fost o parte a discuţiei.
Cealaltă parte, care a stârnit astăzi cel mai mare interes, se referă la articolul 186. Motivul introducerii producţiei de lactate în domeniul de aplicare a articolului 186 este necesitatea unei reacţii rapide. De aceea, nu văd niciun motiv pentru care producţia de lactate să nu poată fi inclusă în articolul 186, din moment ce alte produse specifice sectorului cărnii sunt deja incluse în acesta. Şi, în general, cei care se tem că i se va înmâna Comisiei un cec în alb pe care aceasta îl va folosi după bunul plac ar trebui să aibă în vedere faptul că articolul 186 este, în mod normal, prin natura sa, un mecanism foarte eficient care permite reacţii foarte rapide în sprijinul persoanelor aflate în dificultate. Aşa încât nu este vorba despre un cec în alb. Acest aspect se va discuta, după cum probabil ştiţi, în comisia de gestionare.
De asemenea, cred că există multe idei greşite. Cele 280 de milioane de euro nu sunt destinate restructurării. Constituie doar o posibilitate de a efectua plăţile foarte rapid, imediat ce vor fi îndeplinite formalităţile, după primirea acceptului din partea reuniunii Ecofin din noiembrie şi după semnarea bugetului pentru 2010. Aceasta înseamnă că putem acţiona imediat, ceea ce nu va fi posibil fără modificarea articolului 186. Deci nu este vorba despre restructurare. După cum am afirmat anterior, se oferă statelor membre posibilitatea de a acorda plăţi din acest buget naţional celor care au cea mai mare nevoie de acestea.
Voi răspunde la câteva dintre întrebările specifice. Aş dori să menţionez că organizaţiile de producători reprezintă o variantă excelentă. Sunt, de fapt, o necesitate. Am mai afirmat acest lucru în plen anterior, mai precis în cadrul discuţiilor referitoare la regimul fructelor şi legumelor. Dacă agricultorii îşi consumă timpul şi eforturile concurând unii cu alţii, în loc să concureze cu puternicul sector al comerţului cu amănuntul, ştiu deja cine va câştiga şi cine va pierde. De aceea le spun: uniţi-vă forţele pentru a avea o poziţie mult mai puternică în lanţul de aprovizionare cu alimente.
Doamnă comisar, după ce ne-am străduit îndelung să obţinem aceste măsuri din partea Comisiei, nu suntem în situaţia de a respinge nicio contribuţie pe care o veţi aduce în această perioadă foarte dificilă pentru producătorii de lactate şi familiile lor. Din păcate, măsurile Comisiei au venit cu mare întârziere. Şi au venit doar datorită presiunilor intense exercitate de producătorii de lactate, de Parlamentul European şi de cele 21 de state membre. Voi face următoarele remarci cu privire la măsurile pe care le-aţi prezentat aici:
2: Includerea laptelui în domeniul de aplicare a articolului 186 acordă Comisiei un instrument operaţional care poate fi utilizat imediat, însă aceasta nu înseamnă că Parlamentul nu va mai monitoriza acest aspect. Încă mai avem nevoie de instrumente de reglementare a pieţei. Ar trebui să menţinem regimul cotelor şi să introducem transparenţă la nivelul lanţului de comercializare a laptelui. Fără aceste două instrumente, va fi imposibil să restabilim şi să asigurăm stabilitatea în zonele rurale din Europa.
Salut măsurile propuse de Comisia Europeană în sprijinul producătorilor de lactate din Europa. Totuşi, aceste măsuri nu fac decât să reducă efectele crizei, însă nu le îndepărtează complet. Pentru a atinge acest obiectiv, deciziile privind creşterea cotelor de lapte ar trebui eliminate. Cu toate acestea, atât Comisia Europeană, cât şi Mariann Fischer Boel personal refuză să admită că s-au luat decizii greşite. Sunt de acord cu solicitarea agricultorilor europeni de a se renunţa la creşterea cotei.
De asemenea, mă opun abolirii complete a sistemului de contingente până în 2015. Mă alătur punctului de vedere al celei mai mari organizaţii de agricultori europeni COPA-COGECA, care consideră că piaţa produselor lactate trebuie reglementată şi după 2015. Lecţia importantă pe care trebuie să o învăţăm din actuala criză este aceea că piaţa produselor lactate trebuie reglementată. Fără această măsură, preţurile vor deveni imprevizibile. Producătorii europeni de produse lactate nu mai pot suporta pierderile generate de volatilitatea pe scară largă a preţurilor.
Comisia Europeană a răspuns la demonstraţiile organizate săptămâni întregi de producătorii de lapte, în încercarea de a salva sectorul lovit de criză, prin crearea unui "fond al laptelui" în valoare de 280 de milioane de euro. Doamna Fischer Boel a cedat, în cele din urmă, presiunii, după ce a ignorat săptămâni în şir dificultăţile agricultorilor aflaţi în prag de faliment. Totuşi, această măsură financiară este derizorie şi nu face decât să-i liniştească pe producători pentru o perioadă scurtă. Ea nu va rezolva problema acestui sector care este pe cale de a dispărea odată cu desfiinţarea prevăzută a cotelor de lapte. Producătorii de lapte nu vor ajutoare sau subvenţii, ci o reglementare a pieţei care să le asigure condiţiile necesare pentru a-şi vinde laptele la preţuri care să le permită un trai demn, pe măsura eforturilor lor şi care să garanteze viitorul copiilor lor. În încăpăţânarea sa de a impune dogma concurenţei libere şi loiale, Uniunea Europeană va lăsa mii de agricultori la mila regulilor pieţei, fără niciun ajutor. Este acelaşi ultraliberalism care în fiecare lună lasă fără loc de muncă zeci de lucrători din sectorul industrial. Carnagiul trebuie oprit de urgenţă, în acest moment.
Salut acordul de principiu încheiat de miniştrii agriculturii la reuniunea consiliului de la Luxembourg, cu privire la acordarea unui ajutor specific în valoare de 280 de milioane de euro sectorului produselor lactate. La nivelul UE, aceasta înseamnă un cent în plus pe litru de lapte, ceea ce este o sumă absolut neglijabilă. După rezistenţa eroică opusă timp de mai multe luni, Comisia Europeană a cedat într-o mică măsură presiunii exercitate de agricultori, de cele 21 de state membre, printre care şi Ungaria, precum şi de Parlamentul European, care solicitaseră deja resurse suplimentare pentru acest sector în cadrul reuniunii informale de lunea trecută de la Bruxelles. În ciuda măsurilor tardive venite din partea UE, guvernul ungar a acţionat rapid în sprijinul producătorilor de lactate şi a depus toate eforturile pentru a-i ajuta, ţinând cont de resursele bugetare disponibile. Ungaria a sprijinit sectorul produselor lactate utilizând toate sumele care pot fi realocate ca parte a resurselor pentru dezvoltare rurală şi a Programului European de Dezvoltare Economică. În afară de noi, numai Letonia şi Malta mai au astfel de indicatori excepţionali. Producătorii unguri de produse lactate vor primi direct aproximativ 3,3 milioane de euro din fondul de 280 de milioane de euro, ceea ce echivalează, în mare, cu 890 de milioane HUF. Guvernul ungar va decide liber cum va utiliza aceşti bani. Comisia a sugerat doar că acest ajutor special ar trebui să ajungă la producătorii cu cele mai mari nevoi, ceea ce coincide cu obiectivele Ungariei. După aprobarea bugetului pentru 2010, această sumă va fi plătită la începutul anului viitor.
autor. - Dle președinte, după cum s-a spus deja, Uniunea Europeană este singura și cea mai importantă instituție donatoare de fonduri pentru Cambodgia, iar acest lucru ne permite cât se poate de legitim să cerem autorităților cambodgiene nu doar să se angajeze în reforme politice și instituționale pentru a construi un stat democratic, în care să guverneze statul de drept și respectarea drepturilor și libertăților fundamentale, ci și să demonstreze voința de a combate efectiv flagelul endemic al corupției, despăduririle masive care generează strămutarea populației, acapararea terenurilor și turismul sexual, de a refuza actuala cultură a impunității și de a aduce în fața justiției pe toți cei implicați în astfel de activități.
De asemenea, garantarea expresiei politice corecte și libere, fără intimidări sau hărțuiri, reprezintă o necesitate. Mai exact, ar trebui să afirmăm că suntem cu toții alarmați de condamnarea la 12 ani de închisoare a liderului opoziției, Sam Rainsy, din cauza unui gest considerat a fi simbolic și pur politic. Acest fapt este deosebit de grav, deoarece verdictul respectiv l-ar împiedica pe Sam Rainsy să candideze la alegerile parlamentare din 2013 și ar avea consecințe dincolo de cazul Rainsy, întrucât este de natură să afecteze opoziția ca atare.
autoare. - Dle președinte, dl Rainsy, liderul opoziției a fost condamnat în contumacie la 12 ani de închisoare. Procesul acestuia nu a respectat standardele internaționale ale unui proces echitabil și imparțial, condamnarea sa fiind motivată politic. Condamnări similare ale membrilor opoziției sunt la ordinea zilei și dovedesc faptul că nu există un sistem judiciar independent în Cambodgia. Aceste decizii ale curții îngrădesc drepturile omului, inclusiv libertatea de exprimare și dreptul la un proces echitabil.
Mă opun ferm condamnării lui Sam Rainsy și a colegilor săi, care își exercită libertatea de exprimare, și fac apel la guvernul cambodgian să înceteze actualele practici tiranice pe care le aplică. La nivel internațional, trebuie să reamintim Cambodgiei să depună eforturi în direcția democrației și să nu aplice legile în mod selectiv împotriva drepturilor individuale. În special, solicit Comisiei să-i transmită Cambodgiei să nu aplice noua legislație în materie de ONG-uri pentru a constrânge opoziția și societatea civilă.
în numele Grupului PPE. - (FI) Dle președinte, tratamentul lui Sam Rainsy este doar vârful aisbergului în ceea ce privește controlul autoritar pe care îl manifestă partidul de conducere din Cambodgia în vederea exercitării puterii politice asupra unei instanțe pentru a reduce la tăcere criticile la adresa guvernului. Acest guvern, desigur, are ca principal obiectiv suprimarea societății civile și promovarea unui sistem de partid unic. Acest lucru se reflectă, de asemenea, în condamnarea dlui Rainsy, o încercare de a-l împiedica să participe la alegerile din 2013.
După cum s-a menționat deja aici, UE este singura și cea mai importantă instituție donatoare de fonduri pentru Cambodgia și, din acest motiv, este important ca în această rezoluție să nu ne mulțumim cu condamnarea numeroaselor încălcări ale drepturilor omului din această țară, a lipsei unui sistem judiciar viabil și a politizării forțelor armate. Trebuie să le reamintim în mod răspicat de acordul de cooperare dintre UE și Cambodgia și de articolul său 1, care prevede respectarea drepturilor omului. În cazul în care libertățile civile continuă să fie încălcate, vor trebui să existe consecințe, iar UE trebuie să condiționeze acordarea în continuare a ajutorului de o ameliorare clară a situației drepturilor omului.
în numele grupului S&D. - (RO) Într-adevăr condamnarea la 12 ani de închisoare a liderului opoziției cambodgiene Sam Rainsy reprezintă o gravă încălcare a drepturilor omului și un indiciu elocvent al autoritarismului ce domină viața politică cambodgiană. După excluderea sa din adunarea națională și retragere de trei ori până acum a imunității sale parlamentare, după numeroase tentative de asasinat și zeci de susținători ai săi uciși, Sam Rainsy este condamnat acum în lipsă pentru protestele sale cu puternică încărcătură politică.
În fond, sentința pronunțată în septembrie are drept scop final împiedicarea liderului opoziției să candideze la alegerile de peste doi ani, ceea ce compromite în mod definitiv șansele de democratizare ale Cambodgiei. Cererii adresate guvernului cambodgian, prin această rezoluție, de a pune capăt persecuțiilor politice, doresc să-i adaug solicitarea către Înaltul Reprezentant al Uniunii Europene pentru Afaceri Externe de a-și exercita presiunile necesare asupra autorităților pentru a relua reformele politice și instituționale necesare instaurării unei democrații autentice.
în numele Grupului Verts/ALE. - (DE) Dle președinte, Cambodgia este o țară foarte frumoasă, cu o istorie măreață, însă această țară, dar și istoria sa, au fațetele lor întunecate. Cele mai recente probleme includ dispariția persoanelor, încarcerarea lor fără un proces în instanță, nivelurile ridicate ale corupției, acapararea ilegală a terenurilor și exploatarea abuzivă a pădurilor. Ceea ce ar trebui să ne preocupe cel mai mult în calitatea noastră de deputați în Parlamentul European este că persoanele care critică sau denunță aceste practici sunt târâte în stradă, supuse unor procese-simulacru și apoi încarcerate.
Sam Rainsy, liderul opoziției din Cambodgia, a fost supus unor persecuți grave și sistematice. Acesta a fost deja ales în parlament, dar apoi exclus în 1995. Totuși, a reușit să revină. Au existat mai multe atacuri împotriva sa în timpul curselor electorale, unul dintre acestea soldându-se cu 80 de morți. Am avut privilegiul de a-l vizita în Cambodgia. Am constatat că este o persoană foarte pașnică și un susținător declarat al democrației și drepturilor omului. Acum el a fost condamnat la 12 ani de închisoare pentru un gest simbolic, pe baza unor argumente nefondate.
Închiderea liderului opoziției înseamnă închiderea unei mari părți a populației țării care este reprezentată de această persoană. Închiderea liderului partidului de opoziție și împiedicarea acestuia de a participa la următoarele alegeri înseamnă blocarea procesului democratic și încălcarea drepturilor civile și a drepturilor omului. Consider că nu ar trebui să acceptăm această situație și solicit Comisiei să ceară ca, în special, prevederile articolului 1 din acordul de cooperare cu Cambodgia să fie respectate. Acesta menționează că respectarea drepturilor omului în Cambodgia trebuie să fie o condiție prealabilă pentru acordarea de ajutoare din partea Uniunii Europene.
Am avut de două ori șansa de a vizita Cambodgia. Prima oară am vizitat-o în urmă cu doi ani, împreună cu delegația Parlamentului European de observare a alegerilor parlamentare, iar a doua oară în urmă cu șase luni. Cambodgia este o țară care s-a dezvoltat foarte rapid în ultimii ani - mă refer la dezvoltare economică - așa cum, de fapt, este cazul și altor țări din această parte a lumii. Din nefericire, dezvoltarea economică rapidă din Cambodgia nu a fost însoțită de un proces de democratizare. Nu poate fi vorba de o democrație adevărată fără mijloace puternice de informare în masă, care să aibă un control asupra partidului aflat la putere, fără o opoziție puternică sau fără un sector puternic al ONG-urilor.
Condamnarea lui Sam Rainsy, care nicidecum nu este prima, este o lovitură în plus pentru opoziție. În cazul în care această condamnare este recunoscută, Sam Rainsy nu va putea să participe la următoarele alegeri parlamentare, cu toate că acesta se bucură de multă popularitate în țara sa. Condamnarea este ciudată prin faptul că după 30 de ani de la prăbușirea regimului Khmerilor Roșii, foarte mulți din liderii regimului din Cambodgia nu au fost încă judecați. Disputarea frontierei dintre Vietnam și Cambodgia cu siguranță nu ajută la stabilizarea regiunii, însă această chestiune ar trebui rezolvată prin mijloace politice, nu printr-o sentință judecătorească.
Deși nu putem trece cu vederea evoluțiile semnificative pe care Cambodgia le-a înregistrat după regimul Pol Pot, aș considera frustrant dacă guvernul cambodgian ar decide să finalizeze doar pe jumătate procesul de construcție a unui sistem democratic, așa cum, din nefericire, se întâmplă în multe țări. Cambodgia a semnat mai multe acorduri internaționale, inclusiv acordul de cooperare cu Uniunea Europeană, în vederea apărării drepturilor fundamentale ale poporului său și a aplicării principiilor democratice pe teritoriul său. Uniunea Europeană trebuie să ceară fără echivoc guvernului cambodgian să își respecte angajamentele.
(RO) Este vorba, în cazul lui Sam Rainsy, cum s-a spus, de două condamnări. Pe lângă cea mai veche de doi ani de zile, s-a adăugat cea de acum zece ani pentru o prepusă dezinformare și falsificare a documentelor publice. Este evident, așa cum au spus și colegii mei, că este vorba de o încercare de a-i bloca participarea la alegerile viitoare. Există o chestiune procedurală în toată această istorie, și anume faptul că Sam Rainsy a fost condamnat in absentia în cadrul unor proceduri ce s-au derulat cu ușile închise și care, așa cum s-a relatat, au fost marcate de numeroase iregularități.
Există și aspecte pozitive. Cambodgia a acceptat toate recomandările Consiliului Organizației Națiunilor Unite pentru Drepturile Omului în cadrul evaluării periodice universale. De asemenea, constatăm că a fost adoptat un nou cod penal și o nouă legislație anticorupție. Va trebui să urmărim, firește, modul în care acestea vor fi aplicate în practică. Vom continua să reamintim Cambodgiei recomandările formulate în trecut de misiunea noastră de observare a alegerilor. Instituirea unei Comisii pentru drepturile omului este un obiectiv important. Salutăm intenția guvernului de a se angaja în această direcție și inițiativa sa de a crea un for comun cu organizațiile societății civile.
Nu există un substitut pentru dialogul tolerant. Dacă nu vom fi considerați drept un actor major în dezvoltarea țării, vom pierde șansa de a influența evenimentele. Sunt totuși multe de făcut în Cambodgia, la toate nivelurile, de la biroul primului-ministru la societatea civilă. Vom continua să încurajăm inițiativele pozitive pe care Cambodgia le derulează în favoarea apărării drepturilor omului, a dezvoltării și a egalității de gen, militând în continuare pentru o democrație parlamentară cu adevărat pluralistă, o presă mai liberă și un sistem judiciar mai independent.
în scris. - Situația drepturilor omului din Cambodgia este din ce în ce mai îngrijorătoare. Ne confruntăm cu problema unor încălcări flagrante ale drepturilor omului de către un guvern autoritar care subminează democrația. Fiind cel mai important donator de fonduri pentru Cambodgia, UE trebuie să acționeze rapid pentru a proteja cetățenii cambodgieni și a-i asigura că procesul democratic va fi coerent și reușit. Profit de această ocazie pentru a mă adresa guvernului Cambodgiei și a-i solicita să respecte raportul raportorului special al Națiunilor Unite, în cel mai scurt timp. Cazul Sam Rainsy scoate la lumină nedreptățile care au loc în Cambodgia, unde dl Rainsy, în calitate de lider al partidului de opoziție și deputat, s-a confruntat cu ceea ce poate fi considerată o încercare deliberată de a suprima orice opoziție față de guvernul autoritar aflat la putere. Practicile de acuzare și reținere a oricărei persoane considerate a fi un pericol pentru guvern trebuie să înceteze. Mai mult, cetățenii încă nu au nicio garanție privind independența și imparțialitatea sistemului judiciar. Aceste aspecte trebuie abordate imediat de Parlamentul European, pentru a asigura poporul cambodgian că această instituție continuă să sprijine și să apere dreptul acestora la democrație.
În al patrulea rând, la 10 decembrie, la Stockholm va avea loc o ceremonie pentru acordarea Premiilor Nobel din acest an. Considerăm inacceptabile încercările făcute de autorităţile chineze de a exercita presiune asupra statelor membre ale Uniunii Europene pentru a nu participa la ceremonie. Parlamentul European depune eforturi susţinute pentru ca drepturile fundamentale şi inalienabile ale oricărei persoane din întreaga lume să fie respectate şi, cu siguranţă, nu facem nicio excepţie în cazul Chinei. La ceremonia din decembrie, şeful delegaţiei Uniunii Europene din Norvegia va reprezenta Uniunea Europeană şi, prin urmare, şi Parlamentul European.
Copenhaga a reprezentat un pas înainte mult mai mic decât şi-ar fi dorit Uniunea Europeană însă a fost, totuşi, un pas înainte. O sută nouă ţări - industrializate sau în curs de dezvoltare, care împreună sunt responsabile pentru 80 % din totalul emisiilor de gaze cu efect de seră - au inclus acum, în mod oficial, acţiunile şi ţintele pentru reducerea emisiilor în Acord. Cu alte cuvinte, avem posibilitatea să ne folosim de această determinare a lor, şi să o canalizăm în acţiuni internaţionale. Trebuie să profităm de această şansă pentru a păstra ritmul cu care ne îndreptăm către acordul ferm şi cu putere juridică privind schimbările climatice pentru perioada ulterioară anului 2012 care, în continuare, rămâne obiectivul nostru.
Comisia foloseşte ca punct de plecare faptul că UE trebuie să continue să îşi arate statutul de conducător. Şi considerăm că cel mai convingător mod în care Europa poate face acest lucru este prin luarea unor măsuri hotărâte şi tangibile, la nivel local, care să o transforme în cea mai ecologică regiune a lumii. Trebuie să facem acest lucru în contextul strategiei UE 2020 înaintată săptămâna trecută. Şi vreau să spun foarte clar, că acest lucru este în interesul Europei. Cum aşa? Pentru că, dacă îl facem în mod inteligent, va duce la creşterea competitivităţii, va întări sectorul energetic şi va stimula dezvoltarea economică şi inovaţia, creând astfel noi locuri de muncă. Prin urmare, Comisia va începe acum să contureze un drum până în 2050, pentru ca Uniunea Europeană să facă tranziţia către o economie cu emisii scăzute de carbon.
Acest lucru va necesita reducerea emisiilor cu 80 % până la 95 % în 2050, aşa cum s-a convenit deja, şi - după cum Parlamentul ştie foarte bine - UE şi-a luat angajamentul de a reduce emisiile cu cel puţin 20 % faţă de nivelurile din 1990, până în 2020, şi să crească această reducere până la 30 % dacă există condiţii favorabile. Împărtăşesc pe deplin dorinţa exprimată de Parlament ca UE să depăşească pragul de 20 %. Trebuie ca nivelul reducerilor să se apropie cât mai mult de limitele recomandate de ştiinţă pentru a atinge obiectivul Acordului de la Copenhaga, acela de a menţine încălzirea globală sub două grade. Aşa cum aţi spus deja şi în rezoluţie, criza ne-a uşurat atingerea acestor ţinte. Dacă astăzi vrem să fim la fel de ambiţioşi ca atunci când am adoptat pachetul de măsuri privind energia şi schimbările climatice, în 2007 şi 2008, atunci trebuie să depăşim cei 20 %. Prin urmare, sunt încântată să vă anunţ că în iunie Comisia va prezenta Consiliului European o analiză a politicilor practice care ar trebui puse în aplicare pentru a obţine reducerea emisiilor cu 30 %, până în 2020. De asemenea, Comisia se va angaja şi în realizarea unei analize a pietrelor de temelie ce vor apărea în drumul nostru către 2050, incluzând scenariile necesare pentru nivelul ambiţios din 2030. Dar pentru acest lucru vor trebui elaborate strategii corespunzătoare pentru sectoarele cu cele mai mari emisii, corespunzătoare cu strategia UE 2020. În conformitate cu Directiva ETS, Comisia va realiza şi o analiză a situaţiei industriilor mari consumatoare de energie, în eventualitatea emisiilor de carbon.
În paralele cu această activitate, UE trebuie să înceapă să pună în aplicare Acordul de la Copenhaga. Ceea ce înseamnă realizarea unui cadru internaţional, transparent şi robust, pentru înregistrarea emisiilor şi performanţelor înregistrate de fiecare ţară. În acelaşi timp înseamnă mobilizarea imediată celor 7,2 miliarde de euro alocate finanţării unui start rapid pentru ţările în curs de dezvoltare, sumă pentru care Europa s-a angajat pe perioada 2010-2012. Acest lucru este foarte important pentru credibilitatea noastră, dar contribuie şi la asigurarea unei finanţări pe termen lung. Comisia este gata să ajute, pentru a se asigura că asistenţa UE este bine coordonată.
În final, comunicarea propune o foaie de parcurs a următorilor paşi din procesul ONU, care ar trebui să aibă loc la Bonn, primăvara aceasta, atunci când vor reîncepe negocierile. Întâlnirile tehnice de la Bonn trebuie să înceapă procesul integrării coordonării politice oferite de Acordul de la Copenhaga într-un text ONU de negociere şi soluţionarea problemelor rămase în suspensie. Şi mai important ar fi, cred, că vedem care ar fi rezultatele pe care le putem obţine de la Cancun. Includerea ţintelor stabilite pentru ţările dezvoltate şi a acţiunilor ţărilor în curs de dezvoltare, asumate prin acord, precum şi coordonarea politică a sistemelor de monitorizare, raportare şi verificare (MRV), în procesele de negociere ONU va fi crucială, la fel cum vor fi şi deciziile luate în privinţa unor aspecte neglijate în acord, cum ar fi evoluţia pieţei internaţionale a carbonului, reducerea emisiilor rezultate din activităţile de aviaţie şi din transportul maritim prin OACI şi EIMO, agricultură şi alte aspecte. În cadrul negocierilor oficiale, la Copenhaga s-a înregistrat chiar un progres semnificativ în domeniul cadrului de adaptare, al cadrului tehnologic, forestier, care s-ar putea regăsi printre rezultatele stabilite pentru Mexic.
Nimeni nu s-ar bucura mai mult decât mine dacă la Cancun am ajunge la o înţelegere globală cu forţă juridică obligatorie şi dacă am reuşi să rezolvăm şi problema legală - şi să nu vă lăsaţi înşelaţi - Uniunea Europeană este pregătită. Cu toate acestea, trebuie să recunoaştem că diferenţele care continuă să existe între părţi ar putea amâna acest acord până la anul viitor. Tocmai de aceea trebuie să gestionăm cu atenţie aşteptările. Cred că ştim cum toţii că dacă avem aşteptări prea ridicate de la Mexic, fără a avea însă obiective specifice, există riscul de a sufoca procesul între timp. Aşadar, pentru toţi dintre noi pentru care un acord internaţional este foarte important consider, de asemenea, că este la fel de important să urmăm această abordare pe mai mulţi paşi şi să facem tot ceea ce ne stă în putinţă pentru a ne asigura că vom avea un acord obligatoriu din punct de vedere juridic, până în 2012.
În final, câteva cuvinte despre protecţia mediului. Protecţia mediului trebuie să fie sintagma cheie a negocierilor şi ştiu că aceasta este şi grija Parlamentului. Prin urmare, trebuie să soluţionăm dezavantajele Protocolului de la Kyoto. Şi aici mă refer la numărul limitat de ţări la care se referă - care reprezintă doar 30 % din totalul emisiilor actuale - şi la punctele slabe pe care le are, cum ar fi normele de contabilizare ale emisiilor forestiere şi administrarea drepturilor de a depăşi emisiile naţionale, pe perioada 2008 - 2012, care au fost şi ele evidenţiate în rezoluţia dumneavoastră din februarie.
În concluzie, Europa trebuie să întreprindă demersuri pentru a promova suportul acordat procesului ONU şi a reface încrederea într-un acord internaţional. Trebuie să înţelegem mai bine care este poziţia partenerilor noştri în ceea ce priveşte aspectele esenţiale şi să le explicăm care sunt cerinţele UE de la un astfel de acord global. Comisia va încerca să aibă relaţii mai strânse cu Consiliul şi cu Preşedinţia Consiliului. Luna aceasta voi avea discursuri în Washington şi Mexic şi în aprilie urmează să vizitez, printre altele, India, Insulele Maldive, China şi Japonia.
membru al Comisiei. - Dnă preşedintă, o să îi răspund în primul rând dlui Sebeer, în legătură cu IPCC-ul şi de ce nu l-am criticat, sau ce se presupune că ar fi trebuit să facem în acest document: trebuie să menţionez că, deşi consider că este esenţial ca IPCC-ul să ia criticile în serios, nu am văzut până acum nimic care să mă facă să îmi schimb convingerea şi sentimentele că da, trebuie să rezolvăm problema schimbărilor climatice. Există mai multe lucruri, detalii, emailuri care au ieşit la suprafaţă şi tot felul de aspecte de genul acesta. Nu am văzut nimic mai concret care să îmi poată schimba atitudinea profundă şi cred că acest lucru este valabil pentru mulţi, deci este destul de deliberat. Cred că şi IPCC-ul trebuie să fie atent acum pentru a reda încrederea în rezultatele pe care le va avea.
În mod cert nu îmi doresc să cobor aşteptările însă aş fi atentă să nu le ridic atât de mult încât cei care îşi doresc ca negocierile internaţionale să eşueze să poată ucide procesul după reuniunea din Mexic, în cazul în care nu obţinem nimic acolo. Tocmai de aceea trebuie să fim practici. Voi afirma întotdeauna că până la întâlnirea de la Copenhaga nu era nimic greşit în a avea aşteptări ridicate, în a pune presiune şi a aduce subiectul pe ordinea de lucru prioritară a şefilor de stat. Îi făcea responsabili: obliga statele în curs de dezvoltare şi Statele Unite să îşi fixeze ţinte la nivel naţional; era important. Însă doar o dată poţi face un asemenea lucru şi apoi să nu îl realizezi integral. Mă tem că nu putem face asta de două ori.
În final, dlui Chris Davies îi voi spune da, aveţi dreptate. Depindem de ceilalţi pentru a progresa şi tocmai de aceea trebuie să alegem obiective medii şi să încercăm să analizăm informaţiile pe care le primim. Ce se întâmplă la Beijing? Ce se întâmplă în Delhi? Ce se întâmplă în Washington? Ce se întâmplă în Congresul american? După care, luând în considerare toate aceste aspecte, să încercăm să vedem dacă putem garanta, în acelaşi timp, că ne vom îndeplini obiectivul, şi anume un adevărat acord internaţional, cu forţă juridică.
Ştiu că acesta este un domeniu asupra căruia încă nu s-a ajuns la un consens în Europa. Cred că este important să ţinem cont de acest lucru. Ce se va întâmpla dacă, de exemplu, China nu va accepta un acord internaţional - vom rămâne pentru totdeauna la acest 20 %? Cum ar folosi acest lucru economiei, inovaţiei şi dezvoltării noastre? Nu am risca să pierdem cote de piaţă în favoarea Chinei şi a altor regiuni care nu ţin cont de această agenda, indiferent de când şi unde ajungem la un acord internaţional?
Dna comisar a mai vorbit şi despre un acord ambiţios, obligatoriu din punct de vedere juridic. Care sunt paşii pe care îi va întreprinde Comisia pentru a realiza un acord care recunoaşte responsabilităţile comune, dar diferite, care le revin ţărilor industrializate şi celor în curs de dezvoltare, pe baza emisiilor de gaze cu efect de seră din trecut şi în funcţie de resursele disponibile pentru a face faţă provocărilor asociate reducerii nivelului emisiilor şi consecinţelor schimbărilor climatice?
Desigur, nu trebuie să fim naivi. Desigur, trebuie să avem grijă de propria noastră industrie. Ar trebui să ştim ce facem şi să nu dăm dovadă de naivitate. Punctul meu de vedere este că, dacă facem acest lucru în mod inteligent şi coerent, am putea identifica instrumente care să fie benefice, în acelaşi timp, şi pentru schimbările climatice şi reducerea emisiilor, eficienţei energetice, securităţii energetice, inovaţiilor şi creării de noi locuri de muncă. Noi asta vom căuta. Nu spun că va fi uşor. Nu trebuie să credem că a mări ţinta la 30 % va fi floare la ureche, cu toate că trebuie să cunoaştem care ar fi potenţialul, care ar putea fi implicaţiile, lucruri care se vor regăsi în analiza pe care o vom prezenta la reuniunea Consiliului European din iunie. Apoi, către finalul anului, vom analiza căile pe care le putem urma către 2050, inclusiv această perspectivă 2030 la care cred că ar trebui să începem să ne gândim, asta deoarece ne-am angajat ca până în 2050 să obţinem o reducere de 80 % până la 95 %. Dacă nu începem de pe acum, în ultimul deceniu, sau în ultimele două, pe măsură ce ne apropiem de 2050, ne va fi extrem de greu.
Poate cunoaşteţi că emailurile care au ieşit la iveală de la Universitatea din East Anglia susţin că modificările istorice ale temperaturii au fost manipulate de susţinătorii ipotezei schimbărilor climatice provocate de om, alegând, în mod subiectiv, anii de referinţă. Acest şiretlic a fost folosit pentru a ascunde recentele scăderi ale temperaturilor şi a stăpâni problema perioadei calde medievale. Emailurile mai arată şi că oamenii de ştiinţă care s-au arătat sceptici în faţa acestei ipoteze au fost excluşi din cadrul proceselor de revizuire inter pares, pentru a evita ca erorile înregistrate de cercetări să ajungă la urechile publicului.
Poate o ipoteză bazată pe manipularea datelor să servească drept fundament pentru a justifica cheltuieli enorme şi închiderea unor fabrici, cum este fabrica Corus din Middlesbrough? Uniunea Europeană plăteşte subvenţii enorme către grupuri de presiune ecologice care acceptă să consilieze UE pentru a urma o politică faţă de care oricum şi-a luat un angajament. Este corect ca Uniunea Europeană să se folosească de fondurile publice pentru a subvenţiona grupurile de presiune? Astfel, irosim bani publici, oferim un sprijin fals politicilor Uniunii Europene şi compromitem independenţa organizaţiilor care fac campanie.
(DE) Vă urez un călduros bine aţi venit în acest Parlament. După părerea mea, una din principalele probleme a reprezentat-o pierderea încrederii în Copenhaga. Aceasta ar putea să se răspândească la nivel mondial, dar şi în interiorul Uniunii Europene. Întrebarea mea pentru dvs. este următoarea. Ce s-a întâmplat cu instrumentele adoptate anul trecut? Mă îngrijorează sistemul de comercializare a cotelor de emisii (ETS), deoarece nu sunt foarte sigur ce face Comisia în momentul de faţă, având în vedere decizia de la Copenhaga, de exemplu, în privinţa nivelurilor de referinţă, dar şi al emisiilor de dioxid de carbon.
Atunci când aud întrebarea "nu este momentul să luăm o pauză?” îmi doresc doar să spun că pentru multe aspecte, negocierile internaţionale au fost deja amânate prea mult. Consider că avem nevoie în continuare de un progres semnificativ în acest domeniu. Pur şi simplu nu înţeleg de ce, din cauza unor elemente care au fost publicate, să ne dorim să privim cu scepticism un întreg proiect. Aceasta nu este abordarea mea. Eu sunt omul politic. Nu pot să evaluez munca oamenilor de ştiinţă, însă mă pot folosi de bun simţ pentru a le citi principalele concluzii şi a vedea cum stau lucrurile. Şi apoi pot pune în balanţă dacă vreau să îmi asum riscul de a nu face nimic, şi toate implicaţiile majore care ar putea apărea de aici - sau, în schimb, voi încerca să fac faţă provocărilor?
Acesta ar trebui să fie numitorul comun când vine vorba de instrumente, pentru că astfel mediul înconjurător, cetăţenii şi economiile vor avea de câştigat. Şi diversele sectoare de activitate vor avea de câştigat de pe urma eficienţei energetice crescute, mai ales în contextul în care energia devine din ce în ce mai scumpă. Iar rezultatele se vor vedea la final, când se va da o luptă pentru resurse. Deci, pur şi simplu nu reuşesc să înţeleg de ce nu ne putem asuma acelaşi program, din acel punct de vedere.
(DE) Un călduros bine aţi venit în Parlament, dnă comisar. I-am scris o scrisoare Preşedintelui Parlamentului pentru a-l informa că protecţia mediului se află pe ordinea de zi a discuţiilor pe care toate delegaţiile din acest Parlament le poartă cu partenerii noştri mondiali. Trebuie să găsim un alt mecanism pentru ca aceste informaţii şi aceste rezultate să fie conectate cu călătoriile pe care le faceţi în jurul lumii, astfel încât cei de aici, de la Bruxelles sau Strasbourg, să ştim exact unde ne aflăm.
Mă tem ca negocierile privind schimbările climatice să nu aibă aceeaşi soartă ca negocierile de la Doha, care sunt amânate de la an la an. Deci, întrebarea mea ar fi - care este planul de rezervă pentru a obţine totuşi nişte rezultate în anumite sectoare? Mai am o întrebare care se referă la Protocolul de la Kyoto. O greşeală strategică pe care am făcut-o la Bangkok a fost faptul că am lăsat impresia că îl vom abandona. Ce se va întâmpla dacă nu se adoptă nimic până în 2011 sau 2012? Care este soarta Protocolului de la Kyoto?
Am convingerea că Europa trebuie să adopte o poziţie mai ofensivă, că trebuie să îşi suflece mânecile şi nu să îşi arate doar intenţiile. Întrebarea mea, la care vă va fi foarte uşor să răspundeţi, seamănă cu cea adresată de preşedintele Comisiei pentru mediu, sănătate publică şi sănătate alimentară, deoarece şi eu sunt convins că de acum înainte Europa va trebui să includă întotdeauna dimensiunea climatică în toate acordurile comerciale încheiate cu state terţe, introducând chiar o taxă europeană pentru dioxid de carbon, dacă acesta este singurul limbaj pe care îl înţeleg cei care refuză să vadă amploarea problemei.
Am două întrebări, dnă comisar; prima se referă la finanţarea pentru un start rapid. Cum veţi coopera cu dl Piebalgs pentru a vă asigura că banii merg către sporirea eficienţei, energii regenerabile şi, într-un mod descentralizat, către producerea descentralizată de energie, combinând aceste aspecte şi cu deficitul de energie? A doua întrebare se referă la cum veţi atrage oraşele europene mari şi regiunile progresive. Am avut dezamăgirea să văd că în documentul UE 2020 de săptămâna trecută nici nu se pomenea de oraşe şi regiuni. Cum îndrăznim să credem că Europa poate merge înainte, ignorând regiunile cetăţenilor din Europa şi impactul pe care l-ar putea avea la nivel internaţional? Cum îndrăznim să credem că Europa poate merge înainte, ignorând regiunile cetăţenilor din Europa şi impactul pe care l-ar putea avea la nivel internaţional?
membru al Comisiei. - Dnă preşedintă, o să îi răspund dlui Leinen - consider că este o idee foarte bună ca de fiecare dată când delegaţiile merg în străinătate să aibă timpul şi posibilitatea de a include aspectele climatice pe ordinea de zi. Acest lucru este foarte important şi ar putea deveni foarte util să comparăm notiţe, astfel încât, atunci când aflaţi nişte informaţii într-o ţară şi eu aflu informaţii o lună mai târziu, să ne putem întâlni şi să comparăm notiţele, astfel încât să ne putem folosi în mod real de informaţiile pe care le avem.
Nu noi suntem problema Protocolului de la Kyoto. Noi ne-am respectat angajamentele înaintea tuturor celorlalţi. Am respectat şi ne-am ţinut de cuvânt în prima perioadă din 2008 până în 2012. Vom livra şi în continuare tot ce ne-am asumat să respectăm, şi suntem gata să continuăm cu Protocolul de la Kyoto. În acest context, UE nu este problema. Alte părţi reprezintă problema şi vor trebui să afle, în cea de-a doua perioadă de angajament, dacă vor o alternativă, în cazul în care va exista una, sau ce vor face în ceea ce priveşte continuarea.
Vă înţeleg punctul de vedere în ceea ce priveşte oraşele mari. Consider că C40 şi multe alte iniţiative sunt foarte bune şi că, într-adevăr, o mare cantitate a emisiilor provine de la oraşe şi de la stilul de viaţă de aici. Provocarea aici este reprezentată de faptul că planificarea şi restul instrumentelor care pot soluţiona aceste aspecte sunt adesea în mâinile statelor membre, însă sunt de acord cu dumneavoastră şi înainte de Copenhaga am lucrat deja cu câteva dintre oraşele importante. Acesta este un aspect de care trebuie să ţinem cont şi să vedem cum îl putem dezvolta şi mai mult. Totodată, de exemplu atunci când vorbim de transport şi de decarbonizarea acestuia, este de la sine înţeles că marile oraşe vor juca un rol esenţial în identificarea unor soluţii.
Nu sunt deloc de acord cu o strategie care se bazează pe a accepta, încă din această fază timpurie, că nu vom obţine un acord în Mexic. Întrebarea mea, deci, este dacă acesta este pur şi simplu un lucru pe care l-aţi hotărât sau dacă este un mandat pe care l-aţi primit - şi dacă da, de la cine? De la şefii de state? Sau în urma procedurii de codecizie, sau cum? Sper ca această strategie să poată fi revizuită. La ce ne foloseşte să spunem - "Ce s-ar întâmpla dacă s-ar acumula o presiune enormă şi multe aşteptări, şi până la urmă nu obţinem nimic - cum am putea explica atunci două eşecuri?”. Uitaţi cum stă treaba; nu trebuie să vă faceţi griji în această privinţă. Probabil că SUA şi China se vor asigura să nu existe aşteptări prea mari de la Mexic. Rolul UE nu ar trebui să fie acela de a domoli aşteptările - rolul UE trebuie să fie acela de a le stimula. Dacă până să înceapă întâlnirea la nivel înalt noi suntem dispuşi să afirmăm: "Uite, suntem dispuşi să acceptăm că nu vom ajunge la un acord prea bun”, şi aşa mai departe, atunci eliminaţi din start orice posibilitate de reuşită. Punctul de pornire este cu totul altul şi, prin urmare, acordul va fi unul şi mai prost.
Cu toate acestea, la Copenhaga am văzut o schimbare: dacă până acum, atunci când mergea la negocieri internaţionale UE avea doar câţiva parteneri, de data aceasta liderii unor state care însumează 80 % din totalul emisiilor au promis că, de acum înainte, ni se vor alătura şi ei. Acest lucru schimbă complet dinamica. Doresc să vă reamintesc că de ani de zile una din priorităţile noastre este reprezentată de încercarea de a face economiile în curs de dezvoltare să ni se alăture şi să le facem co-răspunzătoare, lucru pe care l-am realizat la Copenhaga.
membru al Comisiei. - (DA) ... şi în final, dlui Dan Jørgensen: normal că nu cred că nu ar trebui să ajungem la un acord în Mexic. Discutăm doar despre posibilitatea de a cădea de acord asupra tuturor aspectelor, inclusiv asupra formei acordului, în Mexic. Aceasta este grija mea. Astfel văzute lucrurile, cred că vom reuşi să punem mai multă presiune pe SUA şi pe China şi nu numai, tocmai prin aceste afirmaţii, că la Cancún trebuie să obţinem rezultate clare, prestabilite. Nu mai putem amâna problema.
Încerc să mă asigur că le va fi foarte greu să nu ne furnizeze rezultatele scontate în Mexic. Cred însă că dacă ne dorim acest lucru, atunci trebuie să nu zăbovim prea mult asupra formei juridice, pentru că astfel putem piedici în calea aprobării conţinutului său. Există mai mulţi facturi care trebuie avuţi în vedere - "Ce credem? Ce auzim? Oare ce ar fi dispusă SUA să accepte, la doar trei săptămâni de la alegeri?”, de exemplu. Există mulţi factori care vor juca un rol important, însă cred că dl Jorgensen mă cunoaşte suficient de bine să îşi dea seama că nu este din cauza faptului că nu cred că ar trebui să fim ambiţioşi în Mexic. Trebuie doar să încercăm să definim un maxim pe care putem să îl obţinem. Acesta este aspectul esenţial al strategiei pe care am încercat să o prezint astăzi aici.
UE are toate şansele să devină liderul acţiunilor de reducere a emisiilor de CO2. Summitul de la Copenhaga i-a lăsat poate pe mulţi cu gustul dezamăgirii din cauza reţinerii unora dintre participanţi în a îşi asuma nişte ţinte clare pentru prevenirea schimbărilor climatice. India şi China au transmis recent către ONU mesaje privind determinarea lor de a îndeplini ţintele asumate prin acordul de la Copenhaga, aşa vag cum a fost el. Este un semnal important iar UE poate prelua iniţiativa la nivel mondial pentru a readuce la aceeaşi masă toate statele, în special pe cele asiatice ale căror capacităţi industriale cresc în fiecare lună. Schimbările climatice sunt o certitudine, cum este şi o certitudine faptul că poluarea este cea care le accelerează. Ambiţiile UE de a da un exemplu în acţiunile de reducere a poluării devin astfel justificate. Iar obiectivul de a deveni cea mai nepoluată regiune la nivel mondial nu poate fi decât în folosul nostru. Avantajele nu constau numai în beneficiul imediat al unui mediu mai curat. O reorientare la nivel european către o industrie şi economie verde va aduce locuri de muncă, va deschide noi drumuri cercetării şi, nu în ultimul rând, va reduce cheltuielile fiecărui stat.
Protejarea atmosferei planetei trebuie să fie o responsabilitate comună mai multor state, însă în acelaşi timp este clar că influenţa exercitată de fiecare dintre aceste state de-a lungul istoriei asupra atmosferei pământului, şi impactul pe care acestea îl au astăzi, sunt două lucruri distincte; aşadar, responsabilităţile acestor state trebuie diferenţiate, pentru a fi corecţi. Mai mult, definiţia de responsabilitate pentru fiecare stat, în cadrul efortului global de a reduce emisiile, trebuie să ia în considerare populaţia statului respectiv, din nou, pentru că aşa este just. Emisiile pe cap de locuitor în China sunt în prezent de patru ori mai reduse decât cele din Statele Unite şi aproape cât jumătate din media emisiilor din Uniunea Europeană. India are aproximativ o zecime din media emisiilor Uniunii Europene, şi de douăzeci de ori mai puţin decât emisiile din Statele Unite. În prezent, în India locuiesc aproximativ 500 de milioane de oameni (în mare, populaţia Uniunii Europene), care nu au acces la electricitate. De aceea, nu este rezonabil şi nici drept ca aceste state să fie acuzate pentru eşecul de la Copenhaga; să nu mai vorbim de acuzaţiile absurde aduse statelor din Alianţa Bolivariană pentru America printr-o rezoluţie a acestui Parlament. Această poziţie se justifică pur şi simplu prin segregaţionism politic, fapt care subminează şi răstălmăceşte ceea ce s-a întâmplat de fapt la Copenhaga.
Susţinerea tenace a Comisiei Europene şi a Preşedintelui acesteia acordată unei politici climatice "ambiţioase”, care se desfăşoară de ani de zile, nu reprezintă altceva decât o încercare de distrugere a industriei Uniunii Europene. Această politică rezultă fie din ignoranţa agravată de către Grupul Interguvernamental privind schimbările climatice, fie din prostie; ea mai poate rezulta dintr-un cinism excesiv care duce la sabotaj economic. Este păcat că deputaţii de stânga nu şi-au dat seama că aceasta reprezintă o capcană pentru ei, fiindcă majoritatea celor care sprijină comercializarea emisiilor, sunt recrutaţi din rândul celor care au cauzat deja o criză. De această dată însă, bula financiară va creşte semnificativ. Dezastrul cauzat deja de această politică suicidală este unul uriaş, îndeosebi în Polonia, ţara mea de origine. Nu ne trebuie un război. Este mai uşor să distrugi o ţară decât să o construieşti. Fac un apel la adresa Comisiei - veniţi-vă în fire, pentru că ceea ce faceţi nu este numai antieuropean, ci şi antiumanitar. Avem nevoie de revizuirea imediată a pachetului de măsuri privind energia şi schimbările climatice. Începeţi să lucraţi la acest aspect, şi încetaţi să-i mai convingeţi şi pe alţii să se sinucidă economic. Economie ecologică - de acord, însă asta înseamnă reciclarea materialelor şi a energiei, cogenerare, termo-modernizare, energie regenerabilă acolo unde nu există alte surse, reutilizarea apelor reziduale, energie nucleară, o economie energetică mai dezvoltată, şi altele. Au, spre exemplu, emisiile de dioxid de CO2 vreo legătură cu o economie "ecologică” precum aceasta? Da, au, însă, în mod paradoxal, atunci când emisiile cresc...deci acestea constituie un lucru bun.
Dnă preşedintă, îi sunt recunoscătoare dnei comisar Hedegaard pentru că a arătat că înţelege dilema de bază a politicilor climatice: Uniunea Europeană nu poate să fie singura care face reduceri, pentru că în acest caz, nu numai că reducerile noastre vor fi în zadar, însa riscăm să punem în pericol mediul înconjurător. Dacă producţia nu continuă în Europa din cauza costurilor exorbitante ale comercializării emisiilor, şi dacă, în consecinţă, se produc în locuri în care emisiile rezultate sunt la un nivel mai ridicat decât în Europa, nivelul emisiilor va creşte per ansamblu. Ambiţia unilaterală nu este ambiţie: numai lucrând împreună şi urmând aceleaşi reguli ne va fi uşor să întărim semnificativ legăturile dintre noi. La baza acestui fenomen trebuie să stea o altfel de strategiei climatice: o reducere substanţială a anumitor emisii. Aceasta presupune un sistem de decarbonizare, independent de ciclul de afaceri şi care aduce recompense părţii care operează reducerea, nu ca sistemul nostru de comercializare a emisiilor. China, Japonia şi Statele Unite ale Americii, printre altele, manifestă interes pentru un asemenea plan, şi Uniunea Europeană ar trebui şi ea să îşi revizuiască strategia pentru a se adapta situaţiei actuale. Aş vrea, de asemenea, să întreb dacă are vreun sens să aderăm la planul privind comercializarea emisiilor după 2012, din moment ce în prezent nu pare probabilă existenţa planurilor la nivel global care să poată fi puse în legătură cu al nostru. Numai dacă specificarea şi alocarea fondurilor privind emisiile sunt proporţionale, va fi posibil să se evite competiţia. Pe vremea când, acum zece ani, am început să elaborăm Directiva privind comercializarea emisiilor, întregul plan ne-a fost prezentat ca mijloc de pregătire a comercializării emisiilor la scară globală. Am dobândit experienţă şi competenţe. Experienţa aceea ne-a costat mult, fără îndoială, iar beneficiul pe care l-a adus mediului este evident. Reducerea emisiilor se poate face într-un fel în care acestea să fie mai puţin expuse eşecului pieţii şi speculaţiilor. Comisia consideră că există motive întemeiate pentru a continua pe cont propriu?
Dnă preşedintă, dnă Hedegaard, întâlnirea la summitul de la Copenhaga, la care am participat ca lideri privind schimbările climatice, a fost o înfrângere şi a demonstrat că Europa este singura interesată de reducerea emisiilor de CO2. Dna Hedegaard a anunţat că, în ciuda acestui fiasco, lupta împotriva încălzirii globale va continua să rămână la baza politicii europene. În prezent elaborăm o nouă strategie înainte de summitul din Mexic, aşadar trebuie să aflăm unde am greşit şi de asemenea să ne analizăm perspectivele şi aşteptările, pentru că lumea nu este pregătită în prezent să accepte restricţii atât de drastice. Îi adresez, aşadar, trei întrebări dnei Hedegaard. În primul rând, cum o sa negociem, şi ce obiective ne stabilim noi înşine, astfel încât Întâlnirea la summitul din Mexic să nu se încheie ca cea de la Copenhaga? În al doilea rând, aş vrea să întreb dacă Comisia Europeană a verificat informaţiile privind încălzirea globală şi topirea gheţarilor în contextul informaţiilor înşelătoare şi neadevărate oferite de anumiţi oameni de ştiinţă? În al treilea rând, sunteţi de acord cu opinia mea potrivit căreia fără aprobarea reducerilor semnificative a emisiilor în Statele Unite, China, Rusia si India, eforturile Uniunii Europene şi costurile aferente acestora vor fi în zadar?
Provocarea fundamentală pentru Uniunea Europeană după summitul de la Copenhaga este să elaboreze, cât mai curând posibil, ceva esenţial - o foaie de parcurs colectivă pentru întâlnirea COP 16 din Mexic. Întâlnirea de la Copenhaga ne-a făcut să ne dăm seama că bunele intenţii nu sunt suficiente. În urma celor întâmplate la Copenhaga, am ajuns la următoarele concluzii. În primul rând, Uniunea Europeană nu va funcţiona pe deplin eficient atâta timp cât elaborează şi atât acorduri cadru care să fie urmate. Europa ar trebui să ofere ţărilor în curs de dezvoltare sprijin veritabil care să înlesnească atingerea obiectivelor ambiţioase ale Comisiei. În al doilea rând, Uniunea Europeană trebuie să demareze din nou discuţii cu Statele Unite, ca parte a conducerii transatlantice, şi de asemenea cu alte puteri mondiale. În al treilea rând, Uniunea Europeană ar trebui să abordeze mai raţional strategia reducerii emisiilor de CO2, urmărind să reducă emisiile şi în acelaşi timp să evite costurile mari ale adaptării. În al patrulea rând, Uniunea Europeană ar trebui să-si intensifice eforturile de a construi o economie eficientă bazată pe emisii reduse. Dnă Hedegaard, întrebarea e simplă - dispune Europa de un climat favorabil acestor schimbări?
Două aspecte sunt de subliniat. În primul rând, faptul că un instrument important îl reprezintă investirea în tehnologii mai ecologice, cu emisii reduse de carbon. Aceste investiţii vor proteja mediul, dar în acelaşi timp vor crea noi oportunităţi de afaceri şi noi locuri de muncă. Uniunea Europeană poate să ocupe un loc important pe piaţa mondială în acest sector. De asemenea, este importantă aşa-numita Iniţiativă emblematică: "O Europă eficientă din punctul de vedere al utilizării resurselor”. Solicitarea exprimată de Comisie ca statele membre să utilizeze fondurile structurale pentru a investi în construcţia de clădiri publice eficiente din punct de vedere energetic este desigur o parte a soluţiei, însă consider că trebuie să acordăm o atenţie cel puţin egală sectorului rezidenţial, mai precis clădirilor de locuinţe colective construite în trecut care sunt marii consumatori de energie din unele state membre, mai ales cele din est
La Copenhaga s-a observat un progres semnificativ şi în ceea ce priveşte monitorizarea, raportarea şi verificarea. Acestea duc direct la creşterea încrederii, deoarece acest sistem ne va permite să vedem dacă fiecare îşi îndeplineşte rolul şi ne va ajuta să evaluăm eficienţa politicilor noastre şi cum ar trebui adaptate ele pe viitor. Uniunea Europeană trebuie să continue să pună în aplicare schema de comercializare a cotelor de emisii, precum şi alte iniţiative, cum ar fi reducerea consumului energetic al clădirilor. Trebuie să ne atingem ţintele de emisii şi să demonstrăm cum putem beneficia cu toţii de pe urma economiilor de energie. Dacă venim cu un exemplu de succes al unei politici de reducere a emisiilor, care se traduce în beneficii şi pentru oamenii de rând, avem şanse mari să îi convingem şi pe ceilalţi să ni se alăture.
Ceea ce propunem aici este de fapt o mică revoluţie, dacă îmi permiteţi să mă exprim aşa, ce va solicita continuări ambiţioase în următorii ani. Cu sprijinul majorităţii din cadrul Comisiei pentru transport şi turism, am reuşit să elaborăm o propunere echilibrată, rezonabilă şi coerentă. Aş dori de asemenea să mulţumesc tuturor celor implicaţi. Nu a fost uşor; punctele de vedere au diferit în mod considerabil. Totuşi, sper să păstrăm acest echilibru şi după ziua de mâine şi să trimitem astfel un semnal puternic Consiliului, care trebuie să elaboreze o altă poziţie comună.
Trebuie să vă spun totuşi, domnule vicepreşedinte, că ceea ce ne-aţi prezentat drept document de bază pentru ecologizarea transporturilor a fost insuficient. Regret că trebuie să spun că nu există niciun plan general consecvent şi că lăsaţi totul deschis - totul se reduce la subsidiaritate. Dacă spuneţi că trebuie să ecologizăm transporturile, acest lucru trebuie să se aplice peste tot în Uniunea Europeană şi nu trebuie lăsat la latitudinea statelor membre. Principiul trebuie aplicat peste tot, de la căi ferate şi până la transportul maritim.
Nu se poate să selectaţi pur şi simplu transportul rutier - şi, de fapt, doar transportul rutier de mărfuri - şi să spuneţi după aceea că "vom lăsa la latitudinea statelor membre decizia dacă doresc sau nu să aibă taxe rutiere”. Dacă doriţi o schimbare fundamentală, trebuie să prezentaţi un plan integrat pentru toate mijloacele de transport - un lucru pe care l-am spus foarte clar în cadrul comisiei. Vor fi necesare în acest sens şi evaluări ştiinţifice ale impactului, care să ţină cont de consecinţele asupra competiţiei dintre mijloacele de transport, de costurile de mobilitate şi de competitivitatea Europei.
Cea de-a doua comunicare, cea asupra internalizării costurilor externe, este un alt exemplu de compartimentare în cadrul sistemului dumneavoastră, propunând ceva şi totuşi nepropunând nimic. În ceea ce priveşte internalizarea costurilor externe, aţi elaborat din nou un manual stufos care oferă multiple căi de realizare a calculelor, dar, în cele din urmă, spuneţi că "vom calcula conform unei valori fixe.” Nimeni nu mai înţelege nimic. Eşuaţi de asemenea în a lua în considerare contribuţiile deja plătite de către diferitele mijloace de transport, fie că este vorba de taxarea generală, de taxa pe combustibil sau de taxa pentru vehicule.
În plus, sunteţi conştienţi de faptul că întreprinderile suportă de mult timp costurile congestionării traficului, având în vedere că acestea duc la mărirea costurilor salariale şi cu combustibilul. Ţinând cont de acest aspect, trebuie spus, domnule El Khadraoui, că nu are niciun sens internalizarea costurilor congestionării, ci dimpotrivă. Trebuie să încercăm să scăpăm de congestionarea traficului prin îmbunătăţirea prudentă a infrastructurii şi prin desfăşurarea sistemelor inteligente de monitorizare a traficului. Însă nu trebuie să încărcăm agenţii economici, care se luptă deja cu creşterea costurilor, cu costuri suplimentare sub forma taxelor rutiere. Nu are niciun rost.
Domnule vicepreşedinte, comunicarea dumneavoastră asupra măsurilor de protecţie împotriva zgomotului provenit de la căile ferate este, în principiu, un lucru pozitiv. Dar despre ce este vorba până la urmă? Ce propuneţi de fapt? Spuneţi că există multe opţiuni. Nu, dumneavoastră sunteţi Comisia! Aveţi dreptul şi datoria să înaintaţi propuneri pe care să le putem pune ulterior în aplicare. De aceea, Comisia pentru transport şi turism face apel la dumneavoastră pentru a depune o propunere de directivă privind introducerea taxelor de acces la calea ferată legate de zgomot, astfel încât, prin reinvestirea banilor încasaţi din aceste sisteme în societăţile feroviare - inclusiv societăţi private - să putem contribui la introducerea unor măsuri reale de reducere a zgomotului. Toţi cei din acest Parlament avem un ţel bine conturat şi acela este că poluarea fonică generată de căile ferate trebuie eradicată. Noi vrem să promovăm transportul pe căile ferate, dar traseul lor prin liniştita vale a Rinului trebuie schimbat şi el de o manieră benefică pentru mediu. Aşa că ajutaţi-ne în acest sens - propuneţi ceva cu adevărat tangibil!
Domnule preşedinte, am ajuns la finalul unei alte dezbateri pe un subiect pe care am reuşit să îl aduc în atenţia acestui Parlament imediat ce am obţinut sprijinul Parlamentului, altfel spus, ţelul nostru de a nu impune o nouă taxă pentru cetăţenii europeni. În ceea ce priveşte Comisia, faptul că noua eurovinietă este opţională reprezintă o dovadă că nu impunem o nouă taxă. Mai înainte de toate, sumele încasate nu vor fi alocate în general bugetelor diferitelor state membre, ci vor fi alocate pentru a face o diferenţă într-un sector anume, de exemplu poluarea, internalizarea costurilor externe şi construirea unor drumuri şi a unei infrastructuri mai sigure.
Doresc să mulţumesc Parlamentului pentru angajamentul arătat pentru pachetul de ecologizare, în special cu privire la revizuirea Directivei Eurovinieta. Propunerea adoptată de către Comisia pentru transport şi turism pe baza raportului domnului El Khadraoui trimite un mesaj puternic statelor membre, deoarece propune un cadru mai flexibil care autorizează în mod legal adoptarea de noi instrumente pentru combaterea efectelor negative din sectorul transporturilor, precum şi în cadrul părţilor implicate din acest sector. Face acest lucru prin demonstrarea unei intenţii politice de încurajare treptată a introducerii unei game de tarife corecte şi eficace, spre folosul infrastructurilor, iar principiul este că poluatorul, şi nu contribuabilul, plăteşte.
Am sentimentul că avizul aprobat de către Comisie, care este în discuţie azi, consolidează propunerea Comisiei în unele privinţe cheie. În ceea ce priveşte alocarea resurselor, cred că amendamentele propuse sunt consecvente cu abordarea sugerată de noi, care urmăreşte să apere alocarea venitului din taxele rutiere şi reducerea efectelor externe ale transportului rutier. Eu pot să susţin aceste amendamente. În ceea ce priveşte tipul efectelor externe ce trebuie luate în considerare, eu spun nu CO2 şi da luării în considerare a congestionării traficului. O taxă modulată de congestionare a traficului ne-ar permite să combatem schimbările climatice mai eficient decât dacă am aplica o taxă unică asupra emisiilor de CO2. Acest aspect este unul esenţial pentru eficienţa economică a transportului rutier şi util pentru asigurarea unui venit suficient necesar finanţării de noi capacităţi de transport, iar eu consider că acest compromis la care am ajuns constituie o bază solidă pentru discuţii cu Consiliul. Cu toate acestea, trebuie să fim mai atenţi pentru a ne asigura că rezultatul final reprezintă o încurajare a statelor mai degrabă decât o piedică şi acesta nu impune condiţii prea complicat de gestionat.
Am totuşi anumite reţineri cu privire la amendamentul referitor la zonele sensibile de munte. Propunerea Comisiei autorizează deja un factor de multiplicare a costului de poluare, cunoscut drept factorul de corecţie pentru zonele de munte. Faptul că am autorizat, pur şi simplu, adăugarea acestei taxe la suprataxa existentă, decisă în 2006 pentru finanţarea unor tuneluri mai mari prin Alpi, înseamnă obţinerea unei taxe duble, iar acest lucru, în opinia mea, reprezintă un obstacol în calea pieţei unice. De aici şi confuzia mea.
Acum aş dori să trec la raportul domnului Jarzembowski privind comunicarea ce însoţeşte directiva. După cum a demonstrat clar în discursul său, domnul Jarzembowski este foarte critic la adresa poziţiei Comisiei: pentru prima dată, în toţi aceşti ani de colaborare, suntem în dezacord. Acest raport este, în mod clar, unul critic. Voi încerca să mă concentrez în special asupra a două puncte pe care le consider cruciale. Doresc să evidenţiez că, pe de o parte, Comisia a desfăşurat o evaluare a impactului care acoperă toate metodele de transport şi analizează efectele diferitelor opţiuni de internalizare. Cred că această analiză pune bazele strategiei de internalizare propuse de către Comisie. Pe de altă parte, Comisia a propus un cadru comun de internalizare, bazat pe un principiu care acoperă toate metodele de transport şi ia în considerare iniţiativele din trecut. Este vorba de o abordare pragmatică care respectă acquis-ul comunitar şi ia în considerare propunerile recent aprobate - mă gândesc aici la extinderea sistemului ETS la aviaţie şi la acordurile internaţionale privind aviaţia, sectorul maritim şi apele interioare. Bineînţeles că putem discuta dacă propunerile Comisiei merg sau nu îndeajuns de departe, dar trebuie să subliniez că în cadrul Comisiei am tratat subiectele pe care am fost solicitaţi să le tratăm, cu alte cuvinte, un plan integrat pentru ecologizarea transporturilor, sprijinit de propuneri legislative specifice.
Dintre toate marile economii ale lumii, Europa este cea mai dependentă de transportarea mărfurilor folosind petrol. Haideţi să nu ne inducem singuri în eroare. Deşi preţul petrolului este în scădere momentan, acest lucru se datorează doar faptului că economia mondială este în regres. Odată ce economia începe să-şi revină, vom vedea din nou aceleaşi probleme de lipsă de combustibil, iar principalul călcâi al lui Ahile al economiei europene va fi în viitor dependenţa noastră de petrolul folosit pentru transportul mărfurilor.
Cel de-al doilea aspect se referă la tehnologie şi exporturi. Dacă Europa introduce un sistem relevant de euroviniete, ar promova astfel şi dezvoltarea actorilor economici europeni. Statele Unite, China, India şi Indonezia sunt economii ce vor avea aceeaşi problemă ca şi noi. Iată de ce acesta este un apel pentru aplicarea unei politici ambiţioase, atât în legătură cu internalizarea costurilor externe pentru a anticipa schimbările necesare din domeniul petrolier, cât şi pentru promovarea industriei europene la nivelul instrumentelor tehnologice din jurul eurovinietei.
Domnule preşedinte, domnule comisar, raportorul nostru, stimatul meu coleg deputat, dl El Khadraoui, a început cu câteva cuvinte liniştitoare. Nu vor fi impuse niciun fel de taxe europene. În schimb, raportorul este preocupat de regulile de bază pentru piaţa internă, cu scopul de a facilita un transport durabil în Europa. Cu toate acestea, poziţia sa în calitate de raportor acordă statelor membre autorizarea de a impune taxe foarte mari, până la nivelul a câţiva euro pe kilometru, cu taxa de congestionare şi majorarea pentru zonele montane pe deasupra. Domnule preşedinte, în cuvintele comisarului, nu avem de-a face cu reguli de bază pentru piaţa internă, ci cu bariere pentru aceasta.
Grupul Partidului Popular European (Creştin-Democrat) şi al Democraţilor Europeni doreşte să-şi exprime astăzi în mod clar poziţia în acest sens. Noi suntem suporteri de neclintit ai investiţiilor într-un transport durabil. De aceea, internalizarea costurilor externe pentru poluarea aerului şi cea fonică se pot bucura de aprobarea noastră, cu condiţia ca veniturile să fie investite în ecologizarea transportului rutier - un principiu care se bucură de o largă susţinere. Cu toate acestea, taxarea propusă pentru congestionarea traficului şi majorarea pentru zonele montane reprezintă un pas prea departe pentru Grupul PPE-DE. Taxarea congestionării are un impact foarte limitat asupra mediului, nu rezolvă problema în sine şi ar reprezenta, de asemenea, o povară suplimentară în aceste vremuri de criză financiară, o povară asupra IMM-urilor, şi deci un lucru dăunător şi pentru ocuparea forţei de muncă.
recomandarea pentru a doua lectură a Comisiei pentru piaţa internă şi protecţia consumatorilor privind poziţia comună a Consiliului referitoare la adoptarea unei directive a Parlamentului European şi a Consiliului de modificare a Directivei 2002/22/CE privind serviciul universal şi drepturile utilizatorilor cu privire la reţelele şi serviciile de comunicaţii electronice, a Directivei 2002/58/CE privind prelucrarea datelor personale şi protejarea confidenţialităţii în sectorul comunicaţiilor publice şi a Regulamentului (CE) nr. 2006/2004 privind cooperarea dintre autorităţile naţionale însărcinate să asigure aplicarea legislaţiei în materie de protecţie a consumatorului (16497/1/2008 - C6-0068/2009 - (Raportor: Dl Harbour),
recomandarea pentru a doua lectură a Comisiei pentru industrie, cercetare şi energie privind poziţia comună a Consiliului referitoare la adoptarea unei directive a Parlamentului European şi a Consiliului, de modificare a Directivelor 2002/21/CE privind un cadru de reglementare comun pentru reţelele şi serviciile de comunicaţii electronice, 2002/19/CE privind accesul la reţelele de comunicaţii electronice şi la infrastructura asociată, precum şi interconectarea acestora și 2002/20/CE privind autorizarea reţelelor și serviciilor de comunicaţii electronice (16496/1/2008 - C60066/2009 - (Raportor: Dna Trautmann),
Aceasta constituie o reformă importantă deoarece pachetul existent, la care am lucrat împreună cu colegii mei în 2001 şi 2002, a funcţionat foarte bine în cazul economiei europene. Avem un sector al comunicaţiilor dinamic şi înfloritor, care are consumatori activi pe piaţă. Însă prezenta reformă actualizează acest fapt, iar colegele mele vă vor explica domeniile pe care doresc să le prelucreze. Punctul cel mai important este faptul că datorită acestui aspect, pachetul va deveni mai robust pentru deceniul următor. Există îmbunătăţiri importante realizate de Parlament în această a doua lectură.
Astfel cum se întâmplă de obicei în cazul unor astfel de propuneri complexe, m-am bucurat de o cooperare extraordinară din partea echipei mele de raportori alternativi - Bernadette Vergnaud, Cristian Buşoi şi Heide Rühle. Aş dori, de asemenea, să mulţumesc echipei din partea Comisiei pentru libertăţi civile, justiţie şi afaceri interne, conduse de Alexander Alvaro, deoarece un element important din cadrul reformelor propuse de mine include Directiva privind confidenţialitatea şi comunicaţiile electronice, de care s-au ocupat dumnealor.
Prin această directivă am îmbunătăţit semnificativ drepturile consumatorilor şi ale utilizatorilor din spaţiul electronic. Trebuie să li se ofere consumatorilor posibilitatea de a face alegeri între serviciile de comunicaţii oferite, iar pentru ca aceştia să poată realiza acest lucru, ei au dreptul de a fi informaţi. Au dreptul la termeni contractuali şi condiţii echitabile fără obligativitatea de a utiliza anumiţi furnizori pe o perioadă lungă de timp. Au nevoie la un serviciu de urgenţă de calitate superioară, să acceseze servicii de informare socială prin intermediul internetului şi a comunicaţiilor telefonice vocale. Înainte de toate, aceştia au dreptul la protecţia datelor lor în spaţiul comunicaţiilor electronice. Vom auzi mai multe despre acest subiect mai târziu. De asemenea, trebuie să împuternicim autorităţile de reglementare pentru a ne asigura că aceste drepturi sunt asigurate în mod adecvat. Toate aceste lucruri sunt incluse în prezenta propunere.
Aş dori să închei această primă intervenţie astfel: un număr foarte mare de persoane au lucrat la această propunere şi ne-am bucurat de sprijin prin intermediul unor resurse extraordinare. Aş dori să le mulţumesc în mod special lui Peter Traung, membru al Comisiei pentru piaţa internă şi protecţia consumatorilor, Luca Vusaggio, consilierul nostru juridic, precum şi lui Lindsay Gilbert, membră a grupului nostru, care au lucrat cu toţii în strânsă colaborare cu asistenta mea, Sheena Gooroochurn. Ne-am bucurat de un sprijin extraordinar din partea Comisiei, a lui Peter Rodford, din partea doamnei comisar şi a echipei dumneaei, precum şi din partea secretariatului Consiliului condus de Eva Veivo. Menţionez aceste lucruri deoarece cred că multe persoane din exterior nu realizează anvergura şi implicarea noastră în realizarea acestor texte complexe. Aştept cu nerăbdare sprijinul dumneavoastră mâine, deoarece acesta este deosebit de important pentru viitorul nostru, al tuturor.
Parlamentul European şi-a arătat sprijinul faţă de acest amendament incluzând în compromis elementele-cheie ale amendamentului 46: apărarea libertăţilor, dreptul la judecată şi recurs în instanţă - expresia cea mai apropiată de cea a autorităţii juridice - şi a introdus două dispoziţii suplimentare pentru utilizatorii de internet: confirmarea rolului esenţial pe care îl joacă internetul în exercitarea drepturilor şi libertăţilor fundamentale, cu referire specifică la Convenţia europeană pentru apărarea drepturilor omului şi a libertăţilor fundamentale.
Doamnelor şi domnilor, avem de făcut o alegere: să sprijinim amendamentul 46 în forma sa actuală, ceea ce implică retrimiterea întregului pachet de telecomunicaţii pentru a fi supus unui proces de conciliere, va redeschide discuţia pe marginea tuturor punctelor stabilite în cadrul negocierilor şi va avea drept rezultat anularea acesteia datorită opoziţiei masive din partea statelor membre, sau să sprijinim noua formulare a amendamentului 46, care asigură respectarea libertăţilor fundamentale, confirmând astfel ceea ce a adoptat Parlamentul prin votul pe marginea raportului Lambrinidis.
raportoare. - (ES) Dnă președintă, aş dori să încep, asemenea celorlalți raportori, Catherine Trautmann și Malcolm Harbour, prin a le mulțumi, în primul rând, pentru oportunitatea extraordinară pe care am avut-o de a lucra la această reformă a reglementării europene privind piaţa telecomunicaţiilor, deoarece, din punctul meu de vedere şi pe baza experienței mele încă limitate în cadrul acestui Parlament, a fost un model de cooperare între diferiţi membri din grupuri diferite. Așadar, vă mulţumesc foarte mult.
Dacă există cu adevărat un sector industrial care să poată juca rolul de catalizator şi să ofere impulsul de care avem nevoie pentru a ieşi din criză, atunci acesta este tocmai sectorul tehnologiei informaţiei şi comunicaţiilor, şi anume sectorul comunicaţiilor electronice şi al telecomunicaţiilor. De aceea, faptul că am ajuns la acest acord este extrem de important, întrucât acesta ne va oferi posibilitatea de a avansa într-o abordare pe care eu o consider a fi crucială: menţinerea tuturor posibilităţilor deschise, anticiparea, respingerea protecţionismului şi încurajarea, în schimb, a concurenţei şi spiritului concurenţial; iar rolul jucat de acest sector este vital în acest sens.
În ceea ce priveşte pachetul - au fost menţionate deja diverse aspecte ale diferitelor rapoarte - aş dori doar să menţionez, ca raportor al acestui raport, crearea unui nou organism al autorităţilor europene de reglementare în cadrul sectorului comunicaţiilor electronice, un instrument vital pentru a ne asigura că normele pe care le vom adopta mâine prin noul regulament sunt aplicate în mod uniform pe întreg teritoriul Uniuni; de asemenea, pentru a ne asigura că în practică există o armonizare care oferă posibilitatea creării şi dezvoltării unei adevărate pieţe interne cu o concurenţă internă, întrucât aceasta este cea mai bună modalitate de a asigura beneficiul clienţilor şi faptul că toţi consumatorii europeni au ocazia de a beneficia de cele mai bune servicii la cele mai bune preţuri.
Aş dori, de asemenea, să le adresez mulţumirile mele pentru sprijinul necondiţionat pe care l-am primit în calitate de raportoare pentru directiva GSM, în special raportorilor alternativi care au lucrat alături de mine, precum şi doamnei comisar Reding pentru flexibilitatea de care a dat dovadă pe tot parcursul procesului prin care a redat Parlamentului rolul pe care l-am dorit mereu: acela de a participa la planificarea strategică privind utilizarea spectrului de unde radio. De asemenea, trebuie să mulţumesc preşedinţiei Cehe pentru determinarea clară de care a dat dovadă de a soluţiona această directivă împreună cu restul pachetului înainte de finalul legislaturii.
În calitate de raportoare pentru directiva GSM, consider că am identificat soluţia finală corectă, plasând planificarea strategică pentru spectrul radio la nivel comunitar în cadrul viitoarelor programe multianuale de politici privind spectrul radio şi corelând-o cu directiva-cadru. Este decizia corectă deoarece astfel recunoaştem faptul că spectrul comunicaţiilor radio, în calitate de bun public rar, are nevoie de control legislativ precum şi de planificare strategică în dezvoltarea noilor reţele - wireless şi prin fibre optice - care, după cum am convenit, reprezintă viitorul, un viitor în cadrul căruia trebuie să oferim protecţie juridică operatorilor, astfel încât aceştia să investească şi astfel să recuperăm rolul de lider pe care Uniunea Europeană l-a demonstrat cândva.
Această muncă extraordinară este rezultatul acordului care se află în faţa noastră astăzi după ce Comisia a înaintat pachetul în anul 2007. Rezultatele cuprind noi drepturi pentru consumatori, cum ar fi dreptul de a schimba operatorii de telefonie pe parcursul unei zile lucrătoare, înfiinţarea unei autorităţi europene pentru telecomunicaţii, o interdependenţă sporită a autorităţilor naţionale de reglementare în domeniul telecomunicaţiilor, măsuri care să ne asigure că europenii se pot conecta la internetul în bandă largă, deschiderea spectrului radio către utilizarea de către noi servicii wireless, noul instrument de separare funcţională destinat impulsionării concurenţei şi diversificării alegerii pentru consumatori, o regulă clară pro-concurenţială pentru investiţiile în reţelele de mare viteză în bandă largă, drepturi sporite şi noi garanţii pentru consumatori, mecanisme de soluţionare a problemelor legate de încălcarea confidenţialităţii datelor etc. Acestea sunt noi măsuri extrem de importante pentru un sector care valorează mai bine de 300 miliarde de euro cifră a veniturilor şi care se află în fruntea poziţiei de top la nivel global a Europei în materie de telefonie mobilă şi internet de mare viteză.
Aş dori să subliniez faptul că în cazul în care Parlamentul votează acest pachet, acesta trebuie transpus în legislaţia naţională până în 2010, iar noua autoritate în domeniul telecomunicaţiilor va fi înfiinţată în această vară. Votul acordat de Parlamentul European aduce veşti foarte bune pentru consumatorii din întreaga Europă. În ceea ce priveşte serviciile de roaming, am oferit un remediu pentru un simptom care se datorează lipsei unei pieţe europene unice a telecomunicaţiilor. De această dată, reforma atinge miezul problemei; deschide calea către o adevărată piaţă unică pentru operatorii de telecomunicaţii şi pentru consumatori deopotrivă. Aceasta este foarte importantă pentru industria noastră.
Textul legislativ va oferi un cadru legal stabil, care sprijină investiţiile şi inovaţia şi asigură o uniformitate normativă de care industria are nevoie în planificarea strategică de afaceri pentru viitor. Aceasta prezintă o mare importanţă într-un moment de tumult economic deoarece aici, în acest moment, trebuie să optimizăm contribuţia acestui sector la productivitatea şi creşterea economiei în ansamblu. Trebuie să afirm foarte clar faptul că Parlamentul nu şi-a neglijat responsabilităţile în faţa acestei provocări.
Salut cu bucurie consolidarea de către Parlament a reglementărilor privind utilizarea de cookies şi a altor instrumente similare. Utilizatorii de internet vor fi atât mai bine informaţi cu privire la ceea ce se întâmplă cu datele lor cu caracter personal, dar le va fi şi mai uşor să îşi exercite controlul în practică asupra informaţiilor cu caracter personal. Apreciez sprijinirea notificării obligatorii în cazul încălcării confidenţialităţii datelor. Introducerea unei astfel de obligativităţi constituie o premieră la nivel european.
Salut, de asemenea, faptul că persoanele cu handicap vor beneficia de o poziţie mai puternică - iar Parlamentul a fost dintotdeauna un susţinător al acestei cauze. Înainte de toate, salut cu bucurie faptul că acum consumatorii vor beneficia de garanţii în ceea ce priveşte confidenţialitatea, libertatea de expresie şi accesul la informaţii. Fie prin adoptarea unor măsuri de armonizare, fie printr-o supraveghere mai atentă a remediilor alese de autorităţile naţionale de reglementare, toate acestea vor asigura o uniformitate sporită pe piaţa internă şi vor asista noua autoritate, care va juca un rol-cheie în cadrul acestui proces, reunind expertiza şi experienţa a 27 de autorităţi naţionale de reglementare şi cucerind obstacolele rămase în calea realizării unei adevărate Europe fără frontiere.
Sunt foarte încântată că Parlamentul a jucat un rol important în creşterea rolului programelor multianuale de politici privind spectrul radio, care vor fi propuse de Comisie, iar Parlamentul va avea pentru prima oară un cuvânt de spus în acest sens. În acest sens, înainte de intrarea în vigoare a Directivei pentru o mai bună legiferare, vom modifica deciziile Comisiei privind Grupul pentru politica în domeniul spectrului de frecvențe radio, pentru a permite acestui grup să raporteze direct Consiliului şi Parlamentului.
De asemenea, salut sprijinul oferit de Parlament pentru principiile neutralităţii tehnologiei şi a serviciilor şi aprobarea posibilităţii de armonizare a benzilor de frecvenţă în cadrul cărora pot fi comercializate drepturile de utilizare. Toate acestea se vor dovedi esenţiale pentru investiţiile în reţelele de nouă generaţie şi pentru profitul pe investiţii, luând în considerare riscurile implicate. Acest lucru se va dovedi, de asemenea, de mare importanţă în îndrumarea Comisiei atunci când vine vorba de adoptarea unor orientări în privinţa reglementării mai detaliate referitoare la accesul la reţele din noua generaţie.
Trebuie să fac două declaraţii ca răspuns la diferite aspecte indicate de parlamentari. Prima clarifică faptul conform căruia Comisia va promova o dezbatere la scară largă privind domeniul de aplicare a serviciului universal şi va prezenta propuneri preliminarii pe măsură ce acest lucru va fi necesar. A doua declaraţie se referă la faptul că Comisia va începe în mod neîntârziat consultarea la scară largă şi formularea de propuneri referitoare la extinderea la alte sectoare a cerinţelor de notificare în cazul încălcării confidenţialităţii datelor.
Celălalt document aflat în faţa noastră este directiva GSM. În acest caz, Comisia poate sprijini pe deplin modificările care au drept obiectiv clarificarea benzilor de frecvenţă care urmează să fie acoperite de directiva de modificare. Doresc doar să subliniez faptul că această directivă în sine conduce la economisiri prin reduceri de până la 1,6 miliarde de euro pentru sectorul telefoniei mobile, ceea ce demonstrează foarte clar că Parlamentul reuşeşte să asigure un echilibru al deciziilor - decizii luate în interesul economiei, în interesul industriei şi în interesul consumatorilor. Toate acestea constituie împreună un pachet foarte bun în interesul Europei.
Comisia ia act de dorinţa Parlamentului European conform căreia obligativitatea notificării în cazul încălcării securităţii datelor cu caracter personal ar trebui să nu se limiteze la sectorul comunicaţiilor electronice, ci ar trebui să se aplice deopotrivă unor entităţi, cum ar fi furnizorii de servicii ale societăţii informaţionale. O astfel de abordare s-ar alinia pe deplin scopului global al politicii publice de consolidare a protecţiei datelor cu caracter personal ale cetăţenilor UE şi a posibilităţii acestora de a lua măsuri în cazul compromiterii unor astfel de date.
Prin urmare, Comisia va iniţia în mod neîntârziat lucrările pregătitoare adecvate, inclusiv consultarea cu părţile interesate până în 2011, în vederea prezentării de propuneri adecvate în acest domeniu. În plus, Comisia se va consulta cu Grupul de lucru prevăzut la "articolul 29” şi Autoritatea Europeană pentru Protecția Datelor cu privire la potenţialul de aplicare în alte sectoare a principiilor încorporate în normele privind notificarea în caz de încălcare a securităţii datelor prevăzute de Directiva 2002/58/CE, indiferent de sector sau de tipul de date în cauză.
Dnă preşedintă, dnă comisar, doamnelor şi domnilor, aş dori să încep prin a mulţumi, la rândul meu, tuturor celor care au ajutat şi au făcut posibilă ajungerea, într-un final, la un compromis satisfăcător privind pachetul referitor la telecomunicaţii. Adresez mulţumirile mele în primul rând Parlamentului: mai întâi raportorilor, colegilor mei dl Harbour, dna del Castillo Vera şi dna Trautmann, precum şi doamnei Pleguezuelos Aguilar, bineînţeles. Multe mulţumiri, dnă comisar, şi pentru această excelentă colaborare cu Comisia. Aţi asistat în persoană la desfăşurarea negocierilor tripartite. Acesta este un semn bun. Împreună cu Preşedinţia cehă, aţi contribuit în mod constructiv la ajungerea, în cele din urmă, la un compromis.
Este un compromis bun şi sper că se va bucura de o aprobare lărgită în cadrul votului de mâine. După cum s-a menţionat deja, întregul sector al telecomunicaţiilor constituie unul dintre cele mai eficiente sectoare ale economiei noastre europene, iar în plină criză financiară şi economică este cu atât mai importantă crearea unor condiţii generale astfel încât acest adevărat motor al locurilor de muncă din Europa să poată să înceapă să funcţioneze din nou. Există foarte multe locuri de muncă legate de industria telecomunicaţiilor şi, prin cadrul legal pe care îl adoptăm, am creat condiţiile necesare pentru a permite continuarea bunei dezvoltări a acestui sector.
De ce este pachetul reformei telecomunicaţiilor atât de important? Aş dori să subliniez cel mai important aspect al său, în opinia mea. Avem nevoie de acces la internet de mare viteză pe tot teritoriul Europei, şi nu numai în oraşe, ci şi în zonele rurale. Prin "noi” mă refer la tineret, care comunică în întreaga lume. Prin "noi”, mă refer la acele companii care funcţionează la nivel global şi au o reputaţie internaţională şi, bineînţeles, mă refer la autorităţile şi administraţiile noastre. Ce reuşeşte să realizeze în aceste sens pachetul privind telecomunicaţiile? Acesta creează cadrul legal necesar, astfel încât companiile să poată investi în extinderea reţelelor în bandă largă la nivel naţional. Prin acest pachet şi protecţia investiţiilor pe care o asigură, am creat stimulente semnificative dar, în acelaşi timp, prin imperativele cuprinse în aceste reglementări, ne-am asigurat că nu se cimentează noi pieţe. Riscurile de realizare a unor noi reţele au fost distribuite în mod satisfăcător şi imparţial.
Ce altceva va reglementa pachetul privind telecomunicaţiile? În primul rând, utilizarea eficientă a benzilor de frecvenţă - acest aspect este, de asemenea, important pentru dezvoltarea naţională a furnizării de servicii de internet în bandă largă. În cadrul acestui pachet sprijinim o politică mai flexibilă în Europa privind frecvenţa. Benzile de frecvenţă ce vor fi eliberate prin trecerea la televiziunea digitală - aşa-numitul dividend digital - ar trebui să fie, de asemenea, disponibile pentru servicii mobile în bandă largă, care pot să acopere, în special, lipsurile existente în zonele rurale. Cu toate acestea, în acelaşi timp am recunoscut rolul special jucat de radiodifuziune în garantarea formării unei opinii libere în cadrul societăţii noastre democratice. Prin urmare, una peste alta, este un compromis bun şi sper că acesta se va bucura de un sprijinit larg mâine!
în numele Grupului PSE. - Dnă preşedintă, este fascinant pentru mine să urmăresc această dezbatere - colegii mei au subliniat deja principalele teme, iar dna comisar şi-a făcut la rândul dumneaei propria declaraţie - dar absenţa totală a Consiliului ne spune multe cu privire la modul în care Uniunea Europeană funcţionează uneori. Acest lucru este complet inacceptabil. Trecem prin una dintre cele mai grave crize din istoria Uniunii Europene şi din lume, iar faptul că discutăm un subiect atât de important şi de relevant pentru crearea de locuri de muncă - într-unul dintre domeniile în care ne bucurăm încă de un anumit nivel de stabilitate - şi faptul că Consiliul nu este alături de noi astăzi pentru aceste dezbateri şi reflecții spune multe, în opinia mea. Sper că vom avea următoarea preşedinţie a Consiliului mai des alături de noi, deoarece nu putem continua să funcţionăm în acest mod.
Permiteţi-mi să subliniez două aspecte. Aş dori să mulţumesc raportorului alternativ, dnei Pilar del Castillo Vera, care a făcut o treabă minunată. A fost dificil şi nu a fost clar de la bun început că vom reuşi şi vom ajunge la o europenizare sporită în acest domeniu. Se pare că am găsit o modalitate care este acceptabilă şi care va ajuta autorităţile naţionale de reglementare să coopereze şi să înveţe una de la cealaltă. Acest lucru se va dovedi un bun progres, în special pentru noile state membre.
Permiteţi-mi să abordez pe scurt două subiecte, pe care mă bucur că dna comisar le-a menţionat, la rândul dumneaei: investiţiile în noua infrastructură, care va beneficia de un nou cadru şi va funcţiona pe baza normelor concurenţiale care, deşi diferite, vor permite fluxul de investiţii în acest domeniu; şi orientările care vor fi publicate foarte curând pentru accesul de nouă generaţie (NGA). Sper că acele orientări vor urma filosofia stabilită de acest Parlament, de la care sper că dna comisar nu se va abate.
Ultimul punct pe care doresc să îl abordez ar fi să îndemn Parlamentul, pe colegii mei şi Comisia - şi sper că şi Consiliul - să examineze acele domenii în care am ajuns la compromisuri, dar cu privire la care nu suntem pe deplin mulţumiţi. Acestea se referă la aspectele privind internetul, cum ar fi modalitatea în care statele pot interveni dacă se consideră că cetăţenii accesează în mod ilegal conţinuturi de pe internet, ceea ce noi numim în germană 'Internet sparen', precum şi gestionarea reţelelor. Sper că vom găsi o modalitate de a analiza aceste aspecte în a doua jumătate a anului şi vom găsi cadrul potrivit pentru a se ajunge la un consens sporit între noi şi cetăţeni, care se bazează în mare măsură pe noi.
În urma negocierilor cu Consiliul au rezultat câteva realizări importante. Una dintre îmbunătăţirile semnificative în comparaţie cu prima lectură se referă la accesul la numărul 112 al serviciului european de urgenţă, precum şi obligativitatea operatorilor de a face disponibilă locaţia apelantului fără nici o derogare pe motiv de fezabilitate tehnică, cel puţin în cazul operatorilor de telefonie fixă şi mobilă. Aceasta este o realizare majoră deoarece va ajuta serviciile de urgenţă să reacţioneze mai eficient şi va spori protecţia vieţilor tuturor cetăţenilor, indiferent unde s-ar afla aceştia în cadrul Uniunii Europene.
Prevederile politicilor privind gestionarea traficului au constituit un aspect controversat al acestui raport, însă cred cu tărie că acest compromis protejează drepturile utilizatorilor de a accesa conţinutul şi a utiliza serviciile alese de aceştia. Nimeni din acest Parlament nu a dorit vreodată să restricţioneze libertatea pe internet. Obiectivul nostru a fost să permitem existenţa unor proceduri de gestionare a traficului, în măsura în care acestea sunt necesare, pentru a asigura o experienţă online optimă pentru utilizatorii finali, atât timp cât nu restricţionează concurenţa între furnizorii de servicii. Consider că acest compromis respectă în totalitate acest obiectiv, motiv pentru care îl sprijin pe deplin.
Consider, de asemenea, că toate măsurile privind accesul şi utilizarea serviciilor ar trebui să respecte drepturile şi libertăţile fundamentale ale tuturor cetăţenilor, iar acest aspect a fost la rândul său protejat în cadrul raportului. Se poate ca unii dintre noi să nu fie încântaţi de acest compromis, dar aş dori să subliniez faptul că, în ciuda neajunsurilor, acesta reprezintă cel mai bun compromis la care am putut ajunge împreună cu Consiliul şi vă sfătuiesc din toată inima să îl votaţi mâine.
După părerea mea - aşa cum am convenit - în cazul benzilor de frecvenţă se va acorda mai multă atenţie intereselor publice în beneficiul radiodifuziunii. Având în vedere dezbaterea actuală privind pieţele financiare, cred că am prevenit de fapt eventuale probleme prin dezbaterea noastră. Această propunere, după cum a fost vehiculată acum, va lua în considerare, într-o manieră mai echilibrată, relaţia dintre piaţă şi ceea ce poate crea aceasta, pe de o parte, şi îndatoririle statului, pe de altă parte. Consider că aceasta reprezintă un progres pentru siguranţa democraţiei noastre şi poate aduce, de asemenea, o contribuţie valoroasă la cultură.
Sunt conştientă de faptul că, iniţial, amendamentul 138 nu avea o formă juridică optimă. Cu toate acestea, observ că acest compromis la care s-a ajuns acum nu reuşeşte să garanteze faptul că, înainte ca drepturile fundamentale ale unui cetăţean al Uniunii Europene să fie restricţionate, un judecător va fi implicat în luarea acestei decizii de restricţionare a drepturilor fundamentale. Dnă comisar, aş fi foarte interesată să aflu interpretarea dată de dvs. acestui compromis, şi în special, după părerea dvs., ce înseamnă acest compromis aflat acum in faţa noastră pentru modelul francez Hadopi.
Cred că vom da naştere la două situaţii diferite pentru luarea în considerare a drepturilor primare. Poate că starea de lucruri va fi mai bună într-un stat membru faţă de altul. Cred că este un compromis formulat foarte, foarte prost. Parlamentul, în calitatea sa, ar trebui să reuşească să facă ceva mai bun decât atât. În ceea ce priveşte drepturile artiştilor, sunt de acord cu colega mea, dna Mann, şi anume că drepturile de autor trebuie reglementate printr-un alt regulament, şi nu în cadrul unei reglementări a pieţei.
în numele Grupului GUE/NGL. - (SV) Vă mulţumesc, dnă preşedintă. Asistăm astăzi la creşterea economică a unei noi societăţi. Suntem martorii unei reînnoiri tehnologice a societăţii, prin care vechiul tip de comunicare, de tip unidirecţional, în care "o persoană vorbeşte şi toţi ascultă”, a fost înlocuit de o comunicare mai degrabă multidimensională, o formă de comunicare participativă, iar mulţi dintre noi au adoptat această nouă cultură a libertăţii. Este vorba despre interacţiune, libertate de expresie, creativitate şi elan creator. Este vorba despre un schimb de informaţii care este deseori independent de interese comerciale dar de care, din nefericire, vechile structuri ale puterii se schimb ameninţate şi, prin urmare, vor să intervină, să reglementeze şi să controleze ceea ce se întâmplă pe internet.
Sub pretextul luptei împotriva crimei organizate şi a terorismului, acestea încearcă să ne limiteze drepturile civile, dar nu trebuie să permitem ca acest lucru să se întâmple. Prin urmare, împreună cu ceilalţi colegi ai mei, membri ai Grupului Confederal al Stângii Unite Europene/Stânga Verde Nordică, am redactat o serie de amendamente în favoarea drepturilor civile, pentru a apăra drepturile cetăţenilor pe internet. Depun din nou propriul amendament 166, care a fost adoptat în cadrul lecturii anterioare. Obiectivul amendamentului îl constituie asigurarea faptului că utilizatorii finali ai comunicaţiilor electronice, adică noi, cetăţenii, vor avea oportunitatea de a accesa servicii şi aplicaţii fără restricţii nejustificate. Trebuie să ajungem la un echilibru între drepturile oamenilor la libertatea expresiei şi confidenţialitate, pe de o parte, şi protejarea datelor cu caracter personal, a libertăţilor şi drepturilor celorlalţi, pe de altă parte, inclusiv protecţia proprietăţii intelectuale, a siguranţei şi securităţii publice.
În anumite ţări, guvernele doresc introducerea unor legi noi, mai dure, care să permită furnizorilor de servicii de internet să blocheze accesul persoanelor la internet. Considerăm că nu ar trebui să fie permisă blocarea accesului oricăror cetăţeni la internet fără că acest lucru să fie precedat de o audiere în instanţă. În calitate de cetăţean, trebuie să am libertatea de a accesa diverse site-uri pe internet şi să mă simt în siguranţă ştiind că firme private nu au posibilitatea de a obţine aceste informaţii. Aceia dintre noi care îndrăgesc cu adevărat internetul şi oportunităţile pe care le aduce susţin că drepturile utilizatorilor ar trebui definite cu ajutorul scopului în care ne folosim abonamentul la internet. Nu dorim să fim reduşi la statutul de consumatori, iar drepturile noastre să consiste în mod exclusiv din ceea ce este scris în contractul de abonament. Din nefericire, atât poziţia comună a Consiliului cât şi compromisul, creează premiza pentru ca astfel de lucruri să se întâmple, însă noi ne dorim să avem statutul de cetăţeni care au acces la internet, nu doar acela de clienţi şi consumatori. Internetul este un loc de întâlnire, un forum pentru informaţii gratis, un fel de teritoriu comun. Oare trebuie să reglementăm acest forum şi să-l adaptăm intereselor reprezentanţilor comerciali? Nu, nu cred că este cazul. Trebuie să ne întrebăm: în ce fel de societate dorim să trăim? Dorim să trăim într-o societate bazată pe supraveghere sau ne dorim o societate în care oamenii pot să fie siguri că statul de drept este respectat? O societate în care oamenii pot şti că le este respectată viaţa privată, o societate în care libertatea de expresie este mai apreciată decât controlul asupra vieţilor oamenilor. Aceasta este societatea în care îmi doresc să trăiesc şi pentru care muncesc să o putem avea. Prin urmare, vă recomand insistent să sprijiniţi amendamentele privind drepturile cetăţeneşti depuse de mine şi de Grupul Confederal al Stângii Unite Europene/Stânga Verde Nordică (GUE/NGL).
Sper că o să alegem să ne păstrăm libertatea care ne-a adus un astfel de succes şi ne-a schimbat lumea în mai bine. Într-o vreme în care economiile au nevoie de tot ajutorul pe care îl pot obţine, trebuie să optăm pentru deschidere în favoarea progresului - şi nu pentru protecţionism pe termen scurt în favoarea profitului. În numele alegătorilor mei, voi vota pentru libertatea informaţiilor şi viitorul nostru acces liber la internet pentru toate utilizările sale legale. Astfel, voi vota pentru democraţie şi o economie care să ofere oportunităţi tuturor.
Într-adevăr, acest text nu promovează creaţia. Acesta oferă doar oportunitatea controlului poliţienesc la scară largă asupra activităţilor utilizatorilor de internet. Nu include propuneri specifice de îmbunătăţire a furnizării legale de bunuri culturale. Acesta a rămas patetic în urmă în ceea ce priveşte posibilităţile tehnice de camuflare sau deghizare a adreselor IP. Constituie un pas înapoi în ceea ce priveşte dreptul la copiere în scop personal, pentru care în orice caz toată lumea plăteşte o taxă pentru mediile digitale. Conferă unei autorităţi pur administrative puterea de-a dreptul scandaloasă de a pune sub urmărire penală şi de a impune penalităţi. Reinstituie dubla pedeapsă pentru utilizatorii de internet, cărora li se refuză accesul pe web, dar li se cere să continue plata abonamentului. În sfârşit, ia în derâdere prezumţia de nevinovăţie şi dreptul la autoapărare.
Prin urmare, numeroasele realizări obţinute în favoarea consumatorilor nu au fost practic menţionate în raportul domnului Harbour. Sper ca situaţia să fie diferită de această dată, nu numai deoarece compromisurile atinse pe marginea libertăţilor fundamentale şi a respectării confidenţialităţii sunt bune, dar şi pentru că acest dosar are un potenţial uriaş, atât pentru consumatori, cât şi pentru sectoarele telecomunicaţiilor şi lucrătorii acestora. Compromisurile la care s-a ajuns în privinţa directivei-cadru şi a Directivei privind serviciul universal fac referire în mod clar la obligativitatea statelor membre de a respecta principiile dreptului la un proces echitabil, care îi linişteşte în mod sigur pe cei care se opun proiectului francez de impunere a sancţiunilor de către un organism administrativ. Aceste texte sunt orice altceva în afară de un cal troian pentru reacţia progresivă şi chiar se opun însuşi principiului acestuia.
De asemenea, aş dori să subliniez realizările noastre în folosul consumatorilor în contextul Directivei privind serviciul universal. De acum înainte, îi va fi imposibil unui operator să se ascundă în spatele problemelor legate de fezabilitatea tehnică, folosite ca pretext pentru nefurnizarea accesului fiabil la servicii de urgenţă şi la localizarea oricărei persoane care foloseşte numărul de apel de urgenţă 112. Acest punct vital pentru siguranţa cetăţenilor europeni va fi în sfârşit clarificat; din punct de vedere tehnic, a fost posibil de ani de zile, însă autorităţile şi operatorii au preferat să sacrifice siguranţa pe altarul economiilor la investiţii.
Acelaşi lucru se aplică în cazul îmbunătăţirii transparenţei şi calităţii informaţiilor contractuale care trebuie să fie furnizate în mod regulat şi obligatoriu. Consumatorii vor putea astfel beneficia de pe urma informaţiilor privind tarifarea la nivelul profilului propriu de consumator, precum şi de pe urma mesajelor de avertizare în cazul depăşirii preţului normal pentru pachetul lor, aspect care este în special util în cazul tarifelor speciale de uz în străinătate sau în cazul tinerilor, care sunt utilizatorii principali de servicii de mesagerie (SMS) la tarife speciale. Durata contractelor va fi limitată de acum încolo la 24 de luni, cu obligativitatea operatorilor de a oferi contracte pe 12 luni, iar în cazul schimbării operatorilor, aceasta trebuie să intre în vigoare într-o singură zi. Am dobândit un succes maxim în numele utilizatorilor cu handicap, precum şi din punctul de vedere al revizuirii domeniului de aplicare a serviciilor universale, în scopul de a le extinde în special la mobile până anul următor.
(DE) Dnă preşedintă, în calitate de raportor pentru directiva referitoare la securitatea datelor în domeniul comunicaţiilor electronice, aş dori înainte de toate să îi adresez mulţumiri domnului Harbour, care a adăugat o dimensiune cu totul nouă conceptului de cooperare consolidată. Nu a fost prima procedură de acest fel, dar în această formă, a fost probabil cea mai fructuoasă. Aş dori să mulţumesc doamnei comisar Reding, care a fost prezentă de fiecare dată la dialogurile tripartite şi a jucat la rândul său un rol important, ceea ce în zilele noastre nu se poate spune despre toţi comisarii.
Consider că am putut demonstra că, înainte de toate, cea mai bună protecţie a consumatorilor o constituie protecţia eficientă a datelor; că în aceste vremuri în care oamenii navighează pe internet şi nu ştiu cu exactitate ce se întâmplă în spatele ecranelor monitoarelor, este cu atât mai important ca aceştia să fie informaţi. Am preluat propunerea Comisiei de a institui obligativitatea notificării în cazul încălcării securităţii datelor şi i-am adus îmbunătăţiri. Este o procedură care va fi implementată în etape şi a fost dezvoltată în cooperare cu autorităţile naţionale de reglementare, furnizorii de servicii de telecomunicaţii şi autorităţile decizionale. Sunt încântat de anunţul Comisiei privind prezentarea unei directive orizontale în acest sens până la sfârşitul anului 2011, deoarece nu are sens să abordăm pur şi simplu acest aspect în domeniul comunicaţiilor electronice.
În acelaşi timp, ne-am asigurat de obligativitatea obţinerii acordului consumatorului în privinţa stocării programelor sau aplicaţiilor, inclusiv a datelor cu caracter personal, care sunt localizate pe hard disk. În acest sens, aş dori să menţionez pe scurt că am dezvoltat propunerile iniţiale în cooperare foarte strânsă cu sectorul în cauză. Pentru anumite părţi ale acestui sector, nu a mers suficient de departe sau a mers prea departe. Aceştia au provocat apoi probleme şi au condus la confuzii în cadrul Consiliului şi al Comisiei, pentru ca în final să dorească să revină la forma iniţială, deoarece propunerile de compromis nu erau pe placul acestora. Învăţământul pe care l-am tras din istorie este că, în calitate de instituţii, ar trebui să avem încredere în faptul că putem coopera bine şi nu ar trebui să le permitem celor care au alte interese să creeze animozităţi între noi.
Dnă preşedintă, acest pachet al telecomunicaţiilor este de mare interes pentru mulţi cetăţeni din ţara mea, Irlanda, precum şi din întreaga Uniune Europeană, şi pe drept cuvânt. În calitate de deputaţi europeni, sper să putem trimite un mesaj puternic în numele acelor cetăţeni care sunt în favoarea unui internet liber, în care confidenţialitatea şi drepturile utilizatorilor sunt respectate pe deplin. Astăzi trebuie să sprijinim pachetul de amendamente ale cetăţenilor care au fost depuse, ca fiind cea mai bună modalitate de apărare a acelor drepturi ale cetăţenilor noştri.
Aceste amendamente, dacă sunt adoptate, vor readuce un echilibru între drepturile şi libertăţile cetăţenilor şi drepturile şi libertăţile altora, inclusiv dreptul la protecţia proprietăţii intelectuale şi, fireşte, dreptul la confidenţialitate. Scopul acestei propuneri ar trebui să fie protecţia celor care au nevoie de protecţie, dar şi consolidarea drepturilor cetăţenilor de a accesa informaţii în limitele legii când şi unde o socotesc potrivit. Furnizorii de servicii ar trebui să fie determinaţi să acţioneze într-o manieră transparentă în orice moment şi, dacă sunt necesare restricţionări ale accesului acestora în cazuri cu adevărat excepţionale, aceştia ar trebui să fie complet responsabili pentru justificarea acestor restricţii. Autorităţile naţionale ar trebui să joace un rol în investigarea oricăror restricţii pe care furnizorii de servicii le impun.
(DA) Dnă preşedintă, dnă comisar, nu consider că acest compromis este suficient de bun în ceea ce priveşte drepturile cetăţenilor. Mă îngrijorează faptul că ministrul francez al culturii consideră că ar trebui să fie posibil ca accesul la internet să fie oprit în mod administrativ după "trei greşeli”. Prin urmare, împreună cu o parte din colegii mei, am depus din nou un amendament care a fost deja votat o dată de acest Parlament. Totuşi, nu este posibilă votarea pe marginea acestuia astfel cum sunt dispuse voturile în prezent, deoarece trebuie să votăm în primul rând cu privire la compromis. Prin urmare, îi rog pe colegii mei deputaţi să schimbe ordinea votării, astfel încât să putem vota asupra amendamentelor cetăţenilor înainte de a vota în privinţa textului integral al propunerii de compromis.
Conform termenilor pachetului de telecomunicaţii, astfel cum a fost negociat la ora actuală, operatorii de reţea vor putea bloca accesul la site-uri web, aplicaţii şi orice altceva. Din acest motiv, prin întrebarea recent adresată, am avertizat asupra faptului că riscul limitării libertăţii presei, de gândire, de cuvânt şi de asociere, astfel cum este aceasta garantată de Carta UE a Drepturilor Fundamentale, se află doar la un pas de noi atunci când un guvern naţional, aşa cum a fost cât pe ce să se întâmple în Italia, sau o industrie a comunicaţiilor are posibilitatea de a-şi asuma responsabilitatea de a bloca un site web la discreţia sa, indiferent de legalitatea sau ilegalitatea conţinutului acestuia. Acesta din urmă este principalul aspect care iese în evidenţă: posibilitatea de blocare a unui site web atunci când nici o infracţiune nu se află în plină desfăşurare, pe punctul de a fi săvârşită sau a fi instigată.
Este, bineînţeles, o idee bună să protejăm rolul naţional în gestionarea spectrului radio, deoarece trebuie să garantăm şi să luăm în considerare trăsăturile specifice ale sistemelor naţionale, însă textul compromisului pe care l-am aprobat în aprilie cuprinde anumite elemente care sunt fără îndoială încurajatoare în ceea ce priveşte protecţia consumatorilor şi a confidenţialităţii, în general, în privinţa luptei împotriva mesajelor spam - sunt pe punctul de a încheia - şi a orice altceva. Sunt convins, totuşi, de faptul că amendamentul 138 are un cuprins absolut lăudabil şi ar trebui, prin urmare...
(SV) Vă mulţumesc, dnă preşedintă. Industria telecomunicaţiilor este unul dintre sectoarele dinamice de frunte ale Europei. Are nevoie de investiţii, concurenţă şi inovaţii continue pentru a oferi cetăţenilor cele mai mari oportunităţi, cu privire la viaţa economică dar şi la informaţii, democraţie şi diversitate. Ceea ce observăm în cadrul acestui pachet sunt norme mai clare privind concurenţa şi un rol mai distinct al autorităţii europene pentru a se asigura de faptul că piaţa este deschisă competitorilor. Ne ocupăm de aspecte cum ar fi planificarea frecvenţelor şi dividendul digital: noul spaţiu creat pentru a permite existenţa mai multor servicii şi funcţionarea mai multor operatori. Toate acestea, dnă preşedintă, vor avea drept rezultat o libertate mai mare pentru consumatori şi oportunităţi sporite. Dacă ar fi să iau drept exemplu ţara mea natală, Suedia, acest lucru înseamnă că dominaţia de care Telia, vechiul monopol, s-a putut bucura în privinţa concurenţei de a furniza servicii gospodăriilor va fi acum înlăturată, deoarece concurenţa liberă va fi adusă direct în casele oamenilor. Acesta constituie progresul: acest lucru va deschide calea către mai multe opţiuni, crearea unei concurenţe mai bune şi consolidarea puterii consumatorilor individuali şi, prin urmare, a libertăţii persoanei cu privire la internet şi conexiunea în bandă largă.
Dnă preşedintă, întregul aspect al libertăţii internetului a devenit subiect de dezbatere în cadrul acestui Parlament. Sunt uneori surprins să constat că aceia care se opun Uniunii Europene şi Tratatului de la Lisabona solicită o autoritate mai mare decât statele membre împotriva cărora votează în toate celelalte contexte. Am auzit-o astăzi pe colega mea din cadrul grupului de stânga, dna Svensson, solicitând un amendament care să permită UE să influenţeze în mod direct abordarea procesului legislativ de către statele membre. Aceasta este o deviere de la tratatele aflate în vigoare la ora actuală şi de la Tratatul de la Lisabona despre care discutăm şi constituie o formă de supranaţionalism pe care nimeni nu a discutat-o de fapt. Cu toate acestea, în cadrul introducerii la legislaţie, am furnizat o separare clară între ceea ce trebuie să facă autorităţile legale şi ceea ce trebuie să facă operatorii de servicii de internet. Ne-am asigurat că nimeni nu va putea încălca libertatea utilizatorului individual de internet fără existenţa unui proces legal şi judiciar care să întrunească cerinţele fundamentale. Cerinţele amendamentului 138 sunt prin urmare îndeplinite, iar diferitele ameninţări existente au fost eliminate. Consider că acesta este un progres de care ar trebui să fim mulţumiţi deoarece ne asigurăm, în acelaşi timp, că piaţa europeană a telecomunicaţiilor este deschisă pentru a oferi mai multă libertate, mai multă diversitate şi concurenţă, creând astfel şi premizele pentru dinamismul acesteia şi transformarea sa într-un lider mondial în viitor.
Am dori să îmbunătăţim statutul grupurilor pentru care noua tehnologie aduce oportunităţi, însă care le va lăsa fără acces la societatea informaţională în cazul în care drepturile nu le sunt monitorizate. Astfel de grupuri cuprind persoanele în vârstă şi persoanele cu handicap. Drepturile consumatorilor ar trebui să fie la rândul lor garantate, astfel încât concurenţa neloială să nu îi împiedice să utilizeze noile servicii. În final, Consiliul a acceptat majoritatea sugestiilor noastre legate de protecţia consumatorilor, ceea ce constituie un rezultat satisfăcător.
Motivul de îngrijorare îl constituie faptul că acele comunicaţii electronice care ajung la publicul larg vor fi în continuare de o natură mai superficială şi nimic altceva decât fleacuri lipsite de inteligenţă. Scopul unei societăţi civilizate este fireşte unul atât de pretenţios, încât nu putem pur şi simplu să facem un pas către aceasta pe baza genului de conţinut pe care îl avem în momentul de faţă. Ne folosim de instrumentele tehnice excelente aflate la dispoziţia noastră pentru a conduce umanitatea către ignoranţă în cadrul societăţii informaţionale şi spre filistinism în cadrul societăţii civilizate. O carte slabă este slabă indiferent de calitatea bună a imprimării sau a hârtiei. O infracţiune rămâne o infracţiune pe internet, la fel cum deşeurile rămân tot deşeuri şi pe internet.
Voi vota pentru pachetul de telecomunicaţii dar voi face acest lucru cu o anumită reţinere, deoarece consider că a avut loc o trădare fundamentală, la cel mai înalt nivel, al principiului de bază al liberalizării telecomunicaţiilor pe care se presupune că această directivă trebuia să o realizeze. Mă refer la formularea de la articolul 8 referitoare la asigurarea accesului la beneficiari şi abordarea acestora privind piaţa. Mi se pare că înţelegerea realizată prin această formulare în cadrul unei conversaţii particulare între dl prim-ministru Gordon Brown şi dna cancelar Merkel a conferit beneficiarilor, cum ar fi Deutsche Telekom, un avantaj uriaş. Nu suntem la curent cu ceea ce a obţinut dl prim-ministru Brown în schimb. Mi-e teamă însă că înţelegerile private între lideri realizate în spatele uşilor închise nu constituie modalitatea ideală de a adopta legislaţia UE. Regret că acest lucru s-a întâmplat.
Aş dori să le adresez sincere mulţumiri doamnei comisar Reding şi preşedinţiei cehe, deoarece împreună cu raportorii noştri au făcut un nou pas uriaş înainte pentru cetăţenii Europei. Conceptul de piaţă internă oferă cetăţenilor un progres semnificativ în special în domeniul telecomunicaţiilor, precum şi în toate celelalte domenii care s-au confruntat anterior cu monopoluri. În plus, am văzut deja, prin regulamentul privind serviciile de roaming, că gospodăriile particulare pot face economii semnificative, iar cetăţenii sunt protejaţi.
Aplicarea drepturilor cetăţenilor unui stat într-un alt stat membru este de o importanţă specială pentru întreprinderile mici şi mijlocii şi ar trebui să ne asigurăm că pe viitor, conexiunea în bandă largă este utilizată spre beneficiul populaţiei şi că preţurile scad, deoarece, având în vedere dezvoltarea foarte dinamică a serviciilor în bandă largă şi de internet care se desfăşoară la ora actuală, în special în domeniul telefoniei, avem la dispoziţie posibilităţi complet noi de utilizare a bandei largi. Din acest motiv, sunt de asemenea recunoscător pentru faptul că frecvenţa de bandă GSM 900 se află şi la dispoziţia UMTS şi că, pentru prima oară, a fost luată în considerare într-o oarecare măsură şi reţeaua din cea de-a patra generaţie, care sper că va continua să se bucure de sprijinul Comisiei, astfel încât să avem un suport temeinic pentru asigurarea conexiunii în bandă largă, în special în zonele rurale.
Protecţia consumatorilor este la rândul ei excelent reglementată în cadrul acestei legislaţii; faptul că instanţele judecătoreşti lucrează pentru a se asigura de aplicarea judicioasă a Convenţiei europene pentru apărarea drepturilor omului constituie un progres semnificativ, astfel încât avem o mare şansă în acest domeniu, luând în considerare alocarea de benzi de frecvenţă, de a beneficia, de asemenea, de utilizarea nerestricţionată şi nestânjenită a internetului, bucurându-ne în acelaşi timp de asigurarea că instanţele vor fi cele care vor decide în privinţa aplicării restricţiilor.
Dle Harbour, dvs. aţi fost raportorul pentru Comisia pentru piaţa internă şi protecţia consumatorilor şi trebuie să mărturisesc că acţiunea comună şi colaborarea noastră au fost foarte bune. Am realizat multe spre binele cetăţenilor, ceea ce este de o importanţă specială pentru noi, social democraţii, în special în domeniul serviciului universal. Acest pachet al telecomunicaţiilor a fost făcut mai accesibil pentru clienţi şi astfel s-a adus o contribuţie importantă în ceea ce priveşte protecţia consumatorilor. Pe viitor, furnizorii de servicii de telecomunicaţii vor fi nevoiţi, de asemenea, să ofere şi contracte pe o durată de doar 12 luni, ceea ce este foarte important. Până în momentul de faţă au existat mulţi furnizori care ofereau în exclusivitate contracte pe o perioadă de 24 de luni, o perioadă de timp foarte lungă care îi împiedică pe oameni să se elibereze de obligaţiile contractuale în mod oportun. Aceasta este o contribuţie importantă. În momentul schimbării furnizorului, consumatorii trebuie să aibă posibilitatea să îşi păstreze propriul număr în aceeaşi zi. Până în prezent, perioadele îndelungate de aşteptare i-au determinat adesea pe oameni să renunţe la trecerea la un furnizor mai ieftin şi au împiedicat concurenţa în acest domeniu. Şi în acest caz, aceasta a fost o reuşită.
Între timp, Grupul Socialist a căutat să se asigure că, la efectuarea unui apel de urgenţă de pe un mobil, locaţia apelantului este transmisă automat, ceea ce permite accesul rapid la acea persoană. Aducerea la îndeplinire a acestei dispoziţii a fost la rândul său o luptă îndelungată, deoarece pentru început, mulţi susţineau că acest lucru nu este posibil din punct de vedere tehnic. S-a dovedit că este posibil şi astfel a trebuit să fie dusă la îndeplinire. Aceasta este de mare ajutor pentru cetăţenii noştri.
A existat însă un aspect care a fost un subiect controversat pe întregul parcurs: cum abordăm urmărirea penală atunci când apar aspecte legate de infracţiuni penale sau, respectiv, de drept civil? Am făcut un pas important prin compromisul la care am ajuns astăzi împreună cu Consiliul, deoarece am inclus limitarea judiciară. Limitarea judiciară se referă la faptul că nu lăsăm în exclusivitate pe seama întreprinderilor decizia privind sancţiunile care urmează să fie impuse; în schimb, folosindu-ne de drepturile incluse în Convenţia europeană privind drepturile omului, ne-am asigurat că furnizorii de servicii nu au puteri excesive, iar consumatorii se pot apăra. Acest aspect este extrem de important.
Cu toate acestea, în privinţa acestui ultim punct, sunt nevoită să mărturisesc că delegaţia Mişcării Democrate a fost dezamăgită. Compromisul la care s-a ajuns săptămâna trecută pe marginea raportului doamnei Trautmann este nesatisfăcător în ceea ce priveşte acest ultim aspect. Punctul vulnerabil al acestei versiuni îl constituie neluarea în considerare a jurisprudenţei referitoare la articolul 6 din Convenţia europeană pentru protecţia drepturilor omului. De fapt, acest proiect acordă doar legitimitate tentativelor guvernului francez de a-şi impune propriul concept privind o autoritate administrativă superioară, şi anume scandaloasa lege "Hadopi”.
(PL) Dnă preşedintă, oamenii se tem că măsurile de genul pachetului telecomunicaţiilor constituie o restricţie la dresa libertăţii lor. Am primit sute de scrisori în acest sens, şi nu numai din Polonia. Voi cita una dintre ele: "Parlamentul European îşi propune să introducă modificări ale legislaţiei care îmi vor afecta accesul la internet şi care pot restricţiona sau crea condiţiile necesare utilizării anumitor pagini şi site-uri pe internet. Modificările legislative propuse de Parlamentul European îi vor permite furnizorului meu de internet să îmi ofere servicii restricţionate sau condiţionate. Îmi este teamă că astfel de schimbări vor ucide internetul şi pot avea consecinţe de nedorit asupra economiei Uniunii Europene.”
Dnă preşedintă, este echitabil să spunem că sectorul telecomunicaţiilor constituie o poveste de succes în cadrul UE, ceea ce face cu atât mai importantă stabilirea unui cadru de reglementare adecvat. Aş dori să îi felicit pe raportori pentru munca depusă, şi în special pe colega mea, Pilar del Castillo Vera, pentru aducerea unor îmbunătăţiri majore propunerii Comisiei privind autorităţile de reglementare, transformând-o în acest Organism al autorităților europene de reglementare în domeniul comunicațiilor electronice (OAREC).
Sunt conştient de faptul că comisia, şi în special dna Trautmann, a dat dovadă de un angajament notabil pentru îndeplinirea a două obiective: pe de o parte, crearea unui fundament pentru modernizare, pentru o revoluţie tehnică permanentă în Europa în ceea ce priveşte crearea de noi locuri de muncă şi competitivitatea continentului nostru - aducând astfel o contribuţie importantă Strategiei de la Lisabona - , iar pe de altă parte, protecţia drepturilor consumatorilor, care a fost deja menţionată aici în mai multe rânduri.
Bineînţeles, au existat şi câteva aspecte delicate. În calitate de utilizator frecvent al internetului, care scrie bloguri şi este activ pe Facebook şi Twitter, ştiu că existe nu puţine probleme în acest domeniu. Cu toate acestea, sunt pe deplin convins că nu ar trebui să intervenim fără o hotărâre judecătorească. Ar fi nu numai greşit în principiu dar ar trimite şi un semnal greşit, în special către tinerii noştri, care navighează constant pe internet şi utilizează din greu aceste mijloace moderne de comunicare.
Prin urmare, sunt foarte încântat că, printre altele, a fost indicat clar în considerente că, pe de o parte, bineînţeles, nu suntem pregătiţi să acceptăm activitatea infracţională, dar pe de altă parte, nu suntem pregătiţi nici să permitem intervenţii fără verdictul unui judecător, fără o bază legală. În ceea ce mă priveşte, acesta este principiul de bază care trebuie respectat. Îi sunt foarte recunoscător colegei mele, dna Trautmann, şi tuturor celorlalţi pentru perseverenţa în acest sens şi asigurarea unei demarcări clare.
Aspecte progresiste realizate includ o protecţie a consumatorilor mult sporită şi asigurările Comisiei că va prezenta propuneri privind o cerinţă generală de notificare în cazul pierderii datelor. Totuşi, am o problemă cu acest pachet. Problema a fost deja evidenţiată de numeroşi deputaţi europeni, inclusiv de colega din Franţa: guvernele au făcut tentative de a introduce elementul "trei greşeli şi eşti eliminat” în acest compromis folosind căi ocolite, ceea ce nu are absolut nimic de a face cu directiva. Trebuie să mărturisesc faptul că acest lucru mi se pare foarte iritant.
Ne dorim, bineînţeles, să ajungem la un compromis cu Consiliul, dar nu cu orice preţ. În plus, mi se pare enervant faptul că, de fiecare dată, Consiliul ne încolţeşte şi ne aduce în situaţia în care trebuie să ne placă propunerea sau să o înghiţim, vrând-nevrând. Consiliul are o responsabilitate egală cu a Parlamentului European în ceea ce priveşte ajungerea la un compromis. Parlamentul European are o reputaţie care trebuie păstrată atunci când vine vorba de protecţia drepturilor civile, în special în ultimii ani. Sper ca Parlamentul să se ridice la înălţimea reputaţiei sale în timpul votului de mâine.
Pachetul telecomunicaţiilor aduce o contribuţie majoră la Planul european de redresare economică prin dezvoltarea reţelei. Pachetul telecomunicaţiilor aduce o contribuţie majoră consolidării drepturilor şi oportunităţilor consumatorilor, pe măsura utilizării acestuia de către un număr din ce în ce mai mare de consumatori. Pachetul telecomunicaţiilor aduce însă şi o contribuţie majoră la dezvoltarea democraţiei. Acesta asigură accesul tuturor europenilor şi noi mijloace de exercitare a drepturilor şi obligaţiilor noastre, dar şi un echilibru realizat de autoritatea de reglementare: un echilibru între oferirea unui instrument prin care Europa să realizeze o adevărată piaţă internă în sectorul telecomunicaţiilor şi să utilizeze expertiza disponibilă la nivelul naţional de reglementare.
(SV) Vă mulţumesc, dnă comisar, avem nevoie de o mai bună armonizare în domeniul comunicaţiilor electronice şi de o legislaţie mai exactă şi mai simplă, iar această armonizare trebuie să contribuie la o bună funcţionare a pieţei interne. Principalul obiectiv este creşterea concurenţei, care va oferi mai multe posibilităţi de alegere, preţuri mai mici şi calitate mai bună pentru consumatorii finali. Pentru a reuşi, trebuie cântărite diferitele interese şi găsit un echilibru bun. Pachetul privind telecomunicaţiile nu trebuie şi nu este menit să fie folosit în domeniul dreptului penal sau al sancţiunilor penale sau să afecteze dreptul procedural al statelor membre. Creşterea concurenţei trebuie să fie prioritară. Toţi cetăţenii trebuie să poată să-şi prezinte cazul în instanţă - acest lucru nu trebuie lăsat la latitudinea puterilor comerciale. Prin urmare, sper că acum, colegii mei deputaţi vor susţine compromisul.
Problema confidenţialităţii apare în mod neaşteptat în domeniul legislaţiei comerciale, al stocării datelor, legislaţiei penale şi transparenţei legislaţiei. Uniunea Europeană nu a găsit încă o abordare comună, cu principii comune care pot fi aplicate în cazul celor trei domenii şi va fi nevoie de o evaluare generală pentru a evita conflictul de legi care poate apărea pe termen lung. Găsirea unui echilibru între interesele poliţiei, susţinătorii transparenţei, cei care vor să protejeze datele şi bineînţeles, companiile de soft continuă să rămână o provocare pentru viitor.
Pachetul pe care îl votăm astăzi cuprinde dispoziţii care se înscriu întru totul în direcţia dorită pentru dezvoltarea pieţei telecomunicaţiilor, într-o manieră ordonată şi în beneficiul tuturor: un regulament european încredinţat unui Organism al autorităţilor europene de reglementare în domeniul comunicaţiilor electronice (OAREC) cu finanţare mixtă, fără un veto; un echilibru între concurenţă şi nevoia de noi investiţii - separaţia funcţională este limitată la cazurile excepţionale; o dorinţă de a concentra atenţia asupra serviciilor publice în gestionarea spectrului; noi servicii; o nouă libertate de acces şi, datorită dnei Harbour, în special, o creştere considerabilă a drepturilor consumatorilor. Îmi pare rău doar că formularea "trebuie efectuat” a fost respinsă.
Pentru Franţa, acest text este perfect echilibrat, este un bun compromis, şi aici mă refer la faptul că, în ceea ce priveşte acele renumite amendamente controversate, ceea ce a fost propus în final este inteligent, după părerea mea, pentru că face posibilă punerea în aplicare a drepturilor de proprietate intelectuală pe internet fără a compromite libertatea de acces la acesta din urmă. Internetul trebuie să aplice legea în acest domeniu precum în altele. Lumea virtuală nu este o lume fără legi şi nu trebuie să se supună doar puterii publicităţii aduse de operatorii şi furnizorii de acces la internet. De aceea, împărtăşesc punctul de vedere al dnei Trautmann. Compromisul pune pe picior de egalitate drepturile angajaţilor, ale artiştilor şi ale utilizatorilor de internet, iar acesta este un lucru bun.
Dnă preşedintă, aş dori să încep prin a recunoaşte meritele Comisiei şi ale tuturor funcţionarilor acesteia, precum şi ale tuturor raportorilor pentru eforturile deosebite depuse. Vorbesc în calitate de raportor alternativ din partea Comisiei pentru libertăţi civile, justiţie şi afaceri interne, despre capitolul referitor la confidenţialitatea în domeniul electronic din întregul pachet. De asemenea, aş dori să recunosc meritele lui Alexander Alvaro şi ale celorlalţi raportori alternativi, inclusiv ale domnului Lambridinis din partea Grupului Socialist, pentru munca depusă.
Atât timp cât discutăm despre pachetele de date, permiteţi-mi să revin la problema neutralităţii internetului. Cred că trebuie să cădem de acord asupra faptului că într-o oarecare măsură, este nevoie de gestionarea reţelei. Pe măsură ce companiile construiesc conducte mai mari, alte companii vin din urmă şi umplu acele conducte şi acest lucru ar putea provoca probleme de congestie. Cine şi-ar fi putut imagina acum câţiva ani că în prezent vom avea programe precum BBC iPlayer sau YouTube? Prin urmare, este important ca operatorii să fie capabili să-şi gestioneze reţelele. Această idee de "primul pachet implementat, primul pachet eliminat ” s-ar putea dovedi dăunătoare, în special atunci când serviciile de urgenţă sunt suprasolicitate datorită congestionării traficului.
(SV) Vă mulţumesc foarte mult, dnă preşedintă. Îmi cer scuze pentru scurta întârziere. Aş dori să încep prin a afirma că eu cred că este important să subliniem faptul că pachetul privind telecomunicaţiile, în forma actuală, dinainte de vot, este, în esenţă, unul bun. Acesta consolidează concurenţa şi drepturile utilizatorilor şi este important să scoatem în evidenţă acest lucru, deoarece cred că este adesea neglijat în cadrul dezbaterilor. Ne concentrăm aproape în mod exclusiv pe detalii şi uneori omitem esenţialul, şi despre acest lucru este vorba atunci când vorbim despre pachetul privind telecomunicaţiile - consolidarea concurenţei şi a drepturilor utilizatorilor.
Cu toate acestea, există în prezent multe ameninţări la adresa libertăţilor noastre civile şi a drepturilor asupra internetului şi a structurii deschise şi libere a internetului. Niciodată nu au fost acestea atât de clare precum în cadrul dezbaterii privind excluderea utilizatorilor de pe internet fără o audiere în faţa instanţei. Sunt foarte mândru de faptul că am convenit aici în Parlament că nu trebuie să acceptăm acest lucru. Oamenilor nu trebuie să li blocheze accesul la internet fără a fi audiaţi în instanţă. Acest lucru este important, întrucât reprezintă o restricţie foarte serioasă a libertăţilor şi drepturilor civile. De asemenea, răstoarnă principiile juridice astfel încât nu le-am putea accepta niciodată în alte contexte. Nu interzicem cuiva care a furat o bicicletă să folosească străzile. Prin urmare, sunt încântat că mâine vom spune un "nu” clar unei astfel de propuneri.
În acelaşi timp, acest lucru nu elimină toate ameninţările la adresa internetului. Există multe alte aspecte care vor fi discutate în continuare şi aştept cu nerăbdare acele dezbateri. Sunt anumite domenii în care mi-ar plăcea să putem merge puţin mai departe, dar în general, acest lucru reprezintă un pas în direcţia bună. Sunt mândru că mâine vom arăta cât se poate de clar că libertăţile şi drepturile cetăţenilor asupra internetului, în special în ceea ce priveşte posibilitatea de a nu fi exclus fără a fi audiat în instanţă, sunt câteva aspecte pe care Parlamentul European le va susţine.
Aş dori să subliniez faptul că nu este vorba despre blocarea arbitrară a accesului la internet. Nu putem bloca accesul la YouTube, aşa cum s-a întâmplat în Turcia, din cauza unor aparente insulte la adresa lui Atatürk. Nu dorim să avem de-a face cu acelaşi tip de situaţie existentă în China. Cu siguranţă, paginile de internet nu pot fi blocate la întâmplare din motive politice. Cu toate acestea, aş dori să spun clar că cetăţenii nu pot avea un drept nelimitat la descărcare ilegală nerestricţionată! Acesta nu reprezintă un lucru care poate fi negociat în acest caz. Cu toate acestea, trebuie să asigurăm - şi este vorba aici despre echilibrul pe care-l căutăm şi pe care trebuie să-l găsim - că producătorii de conţinut creativ, ale căror lucrări apar pe internet, pot fi despăgubiţi în mod echitabil. Avem nevoie de un nou model pentru acest lucru. Nu este vorba despre modelul francez. Dorim o rezervare juridică, o hotărâre judecătorească asupra drepturilor fundamentale. Cu toate acestea, va trebui să găsim, în societatea bazată pe cunoaştere, acest nou contract social între dreptul de autor şi protecţia drepturilor fundamentale.