Eile teatasin ma põllumajandusministrite nõukogus ning põllumajanduse ja maaelu arengu komisjonis ka 280 miljoni euro eraldamisest piimatootjatele. Et selle raha saaks kiiresti välja maksta, on mul lihtsalt vaja artiklis 186 sisalduvat õiguslikku alust. Eesmärk on eraldada raha riiklike rahastamispakettidena vastavalt 2008.-2009. aasta tootlikkusele ja loomulikult tehakse seda riiklike kvootide ülemmäära raames. Raha jaotatakse mittediskrimineerival viisil nendele piimatootjatele, keda kriis on kõige rohkem mõjutanud. Ma kordan, et selle võimaluse kasutamiseks peame lisama piima artikli 186 reguleerimisalasse.
Kui ma ütlesin, et teatasin võimalusest pakkuda välja 280 miljonit eurot, tähendab see, et eelarvepädev institutsioon, milleks on nii Euroopa Parlament kui ka rahandusministrite nõukogu, peab otsuse selle summa kohta tegema 19. novembril ECOFINi istungil. Samuti ütlesin eile, et see on viimane raha, mis mul on, välja arvatud see 300 miljonit eurot, mida on vaja finantsdistsipliinist kõrvalekaldumise vältimiseks. Ma tahan teile selgelt öelda, et artikkel 186 ei tähenda täielikku vabadust pakkuda välja ükskõik milliseid ideid, mis komisjonile võivad pähe tulla. Praegu saan öelda vaid seda, et eri toodete, sealhulgas võib-olla ka juustu eraladustamine on üks kandidaat, kui turuolukord on selline, et me saame seda õigustada.
fraktsiooni ALDE nimel. - Austatud juhataja! Ka mina soovin volinikku tänada, et ta tuli täna õhtul siia ja selgitas taotletavaid volitusi põhjalikumalt. Lugupeetud volinik, kõigepealt soovin tänada teid positiivse vastukaja eest resolutsioonile, milles Euroopa Parlamendis 27. septembril kokku lepiti. Ma tunnustan neid samme, mida te olete astunud piimatootjate jaoks väga tõsise olukorra stabiliseerimiseks. Samuti on mul hea meel 280 miljoni euro üle, mille eesmärgiks te olete nimetanud ümberkorraldamist.
fraktsiooni ECR nimel. - Austatud juhataja! Kõigepealt tahan öelda, et on mul selle otsuse üle hea meel. Ma leian, et eile õhtul parlamendikomisjonis toimunud ja täna õhtul täiskogu istungil toimuv arutelu võimaldab meil selles olukorras rohkem selgust luua. Tegelikkus ja minu arvates ka paljude piimatootjate nördimuse põhjus on selline, et kuigi nad on mingil määral näinud seda, mida härra Lyon nimetas esimeste märkide ilmnemiseks, ei ole see raha veel nende pangakontole jõudnud. Niisiis põhjustab see piimatootjates nördimust. Paljud neist on pikka aega rahalistes raskustes olnud. On hea ja kasulik, et me saame rääkida, sest nüüd olen ma nõus, et artikkel 186 tuleb korda saada. Nii saaksime selle raha võimalikult kiiresti otse tootjatele anda. Minu arvates on just see meie ülesanne.
Fakt on see, et ajal, mil Lissaboni lepingut meie ees nii jõuliselt ülistatakse, võime vaid üllatuda teie soovi üle jõustada määruse artiklit 186, mis annab teile täielikud volitused. Teil olid kord need täielikud volitused ja just nende pärast otsustasite kvootide liberaliseerimise kasuks, mis paiskas meid praegu valitsevasse kriisi ja mis on kasulik vaid töösturite ja turustajate jaoks, sest isegi praegu märgib Euroopa Kontrollikoda, et aastatel 2000-2007 tõusid piimatoodete tarbijahinnad 17%, kuid tootjate hinnad langesid 6%.
(HU) Lugupeetud volinik! Loomulikult hääletan ma ettepaneku poolt, kuigi tean, et see armuand põllumajandustootjate olukorda ei lahenda. Kuid mul on kolm küsimust. Esimene neist on selline: mida võiks teie arvates sellest kriisist õppida? Kas me oleme sellest midagi õppinud? Austatud volinik, seda kriisi ei ole põhjustanud mingi loodusõnnetus, hiidlaine ega muu sarnane sündmus, vaid palju halbu otsuseid ja põhimõtteliselt ebaõnnestunud põllumajanduspoliitika. Mida te tulevikku vaadates põllumajandustootjatele lubada saate? Kuidas nad saaksid edaspidi sellist kriisi vältida? Ma ootan teie kindlapiirilist ja üksikasjalikku vastust.
Nüüd järgmine küsimus. Te ütlesite eile parlamendikomisjonis kuulamisel, et liikmesriigid saavad seda rahasummat vabalt kasutada. Mida see täpselt tähendab? Kas liikmesriigid suudavad raha jaotada õiglaselt, nii et seda ei anta suurettevõtetele ega suurtele põllumajandusettevõtetele, vaid väikepõllumajandustootjatele ja pereettevõtetele, kes on kõige suuremas puuduses ja kelle elatis sõltub sellest? Need põllumajandustootjad on sattunud kõige suurematesse raskustesse. Teine suur rühm, kellele tuleks mõelda, on uute liikmesriikide põllumajandustootjad, eriti väikepõllumajandustootjad. Kuidas te kavatsete vabaneda talumatust diskrimineerimisest, mis tuleneb sellest, et näiteks meie, ungarlased, oleme pidanud oma turud kogu kupatusega Euroopa Liidule üle andma, kuid oleme saanud vaid murdosa toetustest? Kuidas ja millal see ebaõiglus ja ebavõrdsus kaotatakse?
See ei jäta meile muud võimalust, kui kiita heaks komisjoni algatused, ükskõik kui ebapiisavad nad meile tunduvad. See on ka põhjus, miks Sotsiaaldemokraatide ja demokraatide fraktsioon Euroopa Parlamendis hääletas täna hommikul meile välja pakutud kiirmenetluse poolt. Me teeme siiski ettepaneku ja nõuame, et Euroopa Parlamenti hoitaks kogu aeg kursis meetmetega, mis võetakse lähipäevadel nende volituste alusel, mille me nüüd komisjonile anname. Me anname ka edaspidi endast parima turu tasakaalu taastamiseks, et tootjatele oleks turul tagatud piisav tulu, nagu Lissaboni lepingus veel kord on kinnitatud.
(DE) Austatud juhataja! Kahjuks ei saa José Bové täna õhtul istungil osaleda, nii et ma võtan veel korra sõna. Mul on volinikule veel küsimusi. Kas ta tõesti usub, et selle raha väljamaksmine lõpetab meeleavaldused? Nagu ma enne ütlesin, võrdub Euroopa Parlamendi tänahommikune otsus minu arvates komisjonile täieliku tegevusvabaduse andmisega, sest me ei tea, mida ta oma volitustega teeb. Ma kordan: komisjon ei ole osa probleemi lahendusest, vaid hoopis osa probleemist. Ma jään selle arvamuse juurde.
Lugupeetud volinik! Mul on teile veel üks küsimus, sest seda on korduvalt öeldud kõikide programmide kohta, mida meil on ümberkorraldamise jätkuvaks edendamiseks vaja. Niisiis, mida te ümberkorraldamise all mõtlete? Kas teie arvates on tõesti õige, et me jätkame raha jagamist põhimõtteliselt selleks, et õhutada väikseid põllumajandustootjaid loobuma, et saaksime siis anda raha suurematele põllumajandusettevõtetele? See poliitika ei ole enam otstarbekas. Me peame tagama, et kasutame raha sihtotstarbeliselt eelkõige ebasoodsas olukorras olevates piirkondades, et säilitada seal struktuurid, mis on suurimas ohus.
Kõik see kisendab kiire sekkumise järele, mille abil taastada tootjate jaoks õiglased hinnad. Selleks on aga vaja rohkem vahendeid, kui praegu eraldatakse. Ma kordan, et selle olukorra lahendamiseks on vaja eelkõige laiaulatuslikumaid meetmeid, mis ei ole üksnes leevendavad, nagu on näiteks loobumine piimakvootide iga-aastasest suurendamisest, mis tähendab, et kvoodid naasevad samale tasemele, mis kehtisid enne nende suurendamise otsuse tegemist, ning 2015. aastaks kavandatud kvoodisüsteemi kaotamise otsuse.
Mina isiklikult pooldan kvootide säilitamist, kuid üksnes siis, kui kvootide jaotus ELi riikide ja tootjate vahel põhineb objektiivsetel ja õiglastel kriteeriumidel. Selliste õiglaste ja objektiivsete kriteeriumide väljatöötamine ja vastuvõtmine võib osutuda väga keeruliseks, kuid ehk tasub seda ikkagi proovida. Ma toetan täielikult artikli 186 reguleerimisala laiendamist, kuid minu arvates peaks sel juhul sellesse kindlasti lisama komisjoni rolli määratluse ja vahendid, mida komisjon võib kasutada.
280 miljoni euro suurune piimafond, millest eile teatati, on teretulnud, kuid tegelikult on see lihtsalt palju suurema probleemi kinniplaasterdamine. Euroopa Parlament hääletas septembris 600 euro eraldamise poolt. Eelkõige selle huvides, et näidata üles solidaarsust väiketootjatega, tuleks see arv samaks jätta. Komisjoni järgmine eelisvaldkond peab olema tegelemine kogu piimatarnete küsimusega. Mina arvan kindlalt nii. Kuni selle küsimusega ei tegelda, tekib meil veelgi rohkem probleeme ja plaastrid hakkavad kiiresti otsa saama.
Kuidas me peaksime kogu seda olukorda lahendama? Me tahaksime, et piimatootjad, kellele kriis on kõige valusama hoobi andnud, saaksid 280 miljonit eurot. Me räägime piimaturust, kuid need, kelle üle me arutleme ja keda me muudest teemadest rääkides alati väidetavalt kaitsta tahame, on reaalsed inimesed ja reaalsed maapiirkonnad. Lugupeetud volinik, toetage palun piimafondi! Ma tahan selgelt välja öelda, et täna pärastlõunal oli volinik, kes kõneles eelarveteemalisel arutelul, avameelselt selle fondi poolt. Mul oli selle üle väga hea meel. Ka meil on seda märguannet kiiresti vaja ja see rahagi on 2010. aasta eelarves olemas.
Kui sellise programmiga tahetakse edu saavutada, peaks see olema kohustuslik, mitte vabatahtlik. Minu arvates on piimakvootide tagasiostmise vabatahtlikul korral vastupidine toime. Ma ei usu seda mitte ainult sellepärast, et see kord tähendab alguses, et me suurendame kvoote edasi, ja seda on hiljem väga raske ohjeldada. Piimakvoote tagasi ostes anname neile jällegi rahalise väärtuse ja selle põhiline mõju seisneb tasakaalustamise takistamises. Minu arvates peame tagasi lükkama iga meetme, mis piirab tasakaalustamist. Tasakaalustamine on vajalik vahend just piimakvootide kaotamise perioodil, sest nii on üksikud põllumajandusettevõtted suutelised turul paremini orienteeruma.
(RO) Ma tahan esitada volinikule ühe küsimuse ja tänada teda Euroopa Parlamenti tulemise eest. Te ütlesite, et piimasektori toetuseks lubatud rahalised vahendid eraldatakse liikmesriikidele ajaloolise teguri alusel ehk teisisõnu kokkulepitud kvootide alusel. Kuid paljud liikmesriigid väidavad, et need kvoodid on ebaõiglased. Tegelikult ongi see põhjus, miks paljud liikmesriigid nõuavad turu reguleerimata jätmist. Näiteks mõni riik ei saa toota isegi nii palju, et rahuldada oma tarbimist. Kas te ei arva, et ajaloolise teguri kasutamine säilitab sellise ebaõigluse...
(BG) Ma tahan väljendada heameelt nõukogu ja komisjoni otsuse üle eraldada 2010. aastal piimatootmisele toetustena 280 miljoni euro suurune lisapakett. See on selge märguanne kõikidele, kes kannatavad iga päev kriisi kahjulike tagajärgede all. Ma soovitan tungivalt, et see asjakohane reageering ei oleks ühekordne majanduslahendus, vaid osa sihipärasest ja pikaajalisest strateegiast Euroopa selle sektori taastamiseks, stabiliseerimiseks ja arendamiseks. Seepärast on oluline arvestada meetmeid, mida iga liikmesriik asub võtma. Ma tahan juhtida tähelepanu asjaolule, et Bulgaaria saab ettepanekutega muuta määrust nr 1234 nõustuda vaid osaliselt. Me nõuame, et eelnõus kajastataks sõnaselgelt, et riiklike piimakvootide haldamise võimalused jäävad liikmesriikide pädevusse. Oluline on säilitada võimalus valida olemasolev piimakvootide kokkuostmise ja riiklike reservide kaudu ümber jaotamise kava. Me ei saa lubada maksete kinnipidamist ega sissenõudmist tootjatelt, sest Bulgaarias on selles sektoris käimas ajakohastamine. Vastasel korral ei ole Bulgaaria tootjad ka pärast 2015. aastat konkurentsivõimelised.
(PL) Austatud juhataja! Loomulikult nõustume me rõõmuga uute lahendustega, mis on mõeldud põllumajandustootjate, sealhulgas Poola põllumajandustootjate aitamiseks. Kuid meeles tuleks pidada ka seda, et kui me räägime rahast - ja seda me ju teeme -, on oluline raha tegeliku jaotamise viis. Raha peaks jõudma nendeni, kes kannatavad kriisi mõju all kõige enam, sest ma ei saa nõustuda poliitikaga, mille alusel me anname kõigile võrdselt, mis tähendab väikest summat, ja selle tulemusel ei aita me tegelikult sõna otseses mõttes mitte kedagi.
Teiseks lubage mul viidata korraks minevikule, enne kui hetke pärast tulevikku pöördun. Olen kindel, et meil on meeles need imelised aastad, mis jäävad nüüd üle aasta tagusesse aega, mil põllumajandustootjad said piima eest väga kõrget hinda. Samal ajal said nad suuri ELi toetusi, mida maksti piimasektori ajakohastamiseks. Seega on oluline, et me kavandame tulevikku nende kogemuste põhjal ja et me teeme oma vigadest järeldusi, sest vigu kindlasti tehti. Sama oluline on mõelda, kuidas kavandada selle sektori arengut, sest raha saab nii otsetoetustena kui ka maapiirkondade arendamiseks. Peale selle saame kasutada sellist vahendit nagu piimakvoodid.
(PL) Lugupeetud volinik! Ma tahan küsida teilt järgmist: millele tahab komisjon seda 280 miljonit eurot kulutada? Kas edasisele ümberkorraldamisele või ehk veelgi parema variandina turu jaoks tehtavale süstile ja turumehhanismidele, nagu tahtsid 21 liikmesriiki? Tegelikult tahavad põllumajandustootjad, et seda raha kasutataks toetusmehhanismideks. Praegu ei saa nad laenu juurde võtta ega tootlikkust parandada. Nad ei ole hetkel suutelised ajakohastamist jätkama, sest on kaotanud likviidsuse. Nad ei taha osta külmikuid ega lüpsimasinaid, sest praegu ei ole õige aeg lisainvesteeringuteks. See 280 miljonit eurot teeb umbes kaks eurot ühe tonni Euroopas Liidus toodetud piima kohta.
Lugupeetud volinik! Austria on alati olnud kvootide kaotamise vastu. Nõus, teie olete valinud oma tee ja käinud kogu aeg seda mööda. Loomulikult püüame me valmistada oma põllumajandustootjaid selleks ette ja aidata neid võimalikult palju. Ka kõige parema tahtmise juures ei suuda ma mõista teie ettepanekut vabatahtliku kvootide kokkuostu programmi kohta. Kui me seda kohaldame, on selle tulemuseks väärtuse kallinemine ja ka nende kvootide hinna tõus, mida te kaotama hakkate. Kuidas me peaksime seda selgitama Austria põllumajandustootjatele?
komisjoni liige. - Austatud juhataja! Olles seda arutelu täna õhtul siin hoolikalt kuulanud, võib teil minu arvates mõnest sõnavõtust jääda mulje, et see on esimene samm, mida me Euroopa Liidu piimasektori abistamiseks astume. See on nii vale, kui üldse olla saab. Olen üsna kindel, et vähemalt mõned teist teavad, mis on toimunud alates selle aasta jaanuarist, mil me alustasime riikliku ladustamise ja eraladustamisega, sekkumisega ja eksporditoetustega. Me oleme võtnud suve jooksul palju meetmeid, nii et minu arvates peaksime tegema eriuuringu, et rääkida uutele parlamendiliikmetele täpselt, mis on alates jaanuarist toimunud.
Nende kahe ettepaneku kohta täna siin esitatud konkreetsetele küsimustele vastuseks pean ma jälle kordama, et kokkuostmise kava ei ole uus. Liikmesriigid saavad soovi korral seda juba praegu kasutada, et teatud piimatootjaid äritegevuses aidata. See on pakkumine ja just seepärast ei taha ma seda kohustuslikuks muuta. See on üks võimalus aidata põllumajandustootjaid äritegevuses. Nende väljaostetud kvoote võib hoida riiklikus reservis ja hiljem ümber jaotada, kui liikmesriigid seda soovivad. See oli üks osa räägitust.
Teine osa, mis on täna kõige rohkem huvi äratanud, on artikkel 186. Põhjus, miks lisada piimakarjakasvatus artikli 186 reguleerimisalasse, on see, et me peame suutma kiiresti reageerida. Muuseas, ma ei näe mingit põhjust, miks piimakarjakasvatus ei võiks kuuluda artikli 186 alla, sest lihasektori valdkonnad on juba sinna lisatud. Ning üldiselt peaksid need, kes kardavad, et komisjon saab täieliku tegevusvabaduse ja teeb, mida tahab, pöörama tähelepanu sellele, et artikkel 186 sisaldab oma olemuselt väga positiivset kava, mille alusel on võimalik väga kiiresti reageerides püüda raskustes olevaid inimesi aidata. Nii et see ei ole täielik tegevusvabadus. Nagu te ilmselt teate, hakatakse seda ka korralduskomitees arutama.
Leian ka, et liigub palju väärarusaamu. 280 miljonit eurot ei ole mõeldud ümberkorraldamiseks. Sellega pakutakse lihtsalt võimalust maksta raha välja kohe, kui meil on formaalsused täidetud, nõusolek novembris toimuval ECOFINi istungil saadud ja 2010. aasta eelarve allkirjastatud. See tähendab, et me saame tegutseda kohe - ja seda me ei saaks, kui artikkel 186 ei oleks muudetud. Niisiis ei ole see ümberkorraldamine. Nagu ma enne ütlesin, annab see liikmesriikidele võimaluse maksta riigieelarvest neile, kes seda kõige enam vajavad.
Ma vastan mõnele konkreetsele küsimusele. Tahaksin öelda, et tootjaorganisatsioonid on väga hea valik. See on tegelikult lausa vajalik. Olen seda varem istungil selgelt öelnud, eriti siis, kui on räägitud puu- ja köögivilja jagamise abikavast. Kui põllumajandustootjad kulutavad oma aega ja jõudu üksteisega konkureerimisele, selle asemel et konkureerida tugeva jaesektoriga, siis mina tean, kes võidavad ja kes kaotavad. Seepärast ütlen: tehke koostööd, et saada palju tugevamaks kogu toiduainete tarneahelas.
kirjalikult. - (FR) Rahvakogunemistele, mida piimatootjad on mitu nädalat korraldanud, püüdes päästa oma kriisist tabatud sektorit, on Euroopa Komisjon reageerinud 280 miljoni euro suuruse piimafondi loomisega. Proua Fischer Boel on niisiis survele järele andnud pärast mitut nädalat, mille jooksul ei pööratud pankroti äärel olevate põllumajandustootjate murele mingit tähelepanu. Siiski on see finantsmeede naeruväärne ja selle eesmärk on vaid tootjad mõneks ajaks maha rahustada. See ei lahenda kuidagi probleeme sektoris, mis on teel piimakvootide kavandatava kaotamise poole. Piimatootjad ei taha armuande ega almust, nad tahavad turu reguleerimist nii, et saaksid müüa oma piima sellise hinna eest, mis võimaldab neil elada oma pingutustele vastavat väärikat elu ja kindlustada oma laste tulevik. Kangekaelse sooviga suruda peale vaba ja õiglase konkurentsi dogmat jätab Euroopa Liit tuhanded põllumajandustootjad ainuüksi turuseaduste meelevalda. See on samasugune äärmusliberalism, mis jätab iga kuu tuhandeid tööstustöölisi tööta. Sellised tapatalgud tuleb kiiremas korras lõpetada.
Põhimõtteliselt on mul hea meel kokkuleppe üle, mille põllumajandusministrid oma nõukogu istungil Luxembourgis sõlmisid ja mille alusel antakse piimasektorile 280 miljonit eurot eriabi. ELi tasandil on see abi üks lisasent ühe piimaliitri kohta - täiesti tühine summa. Pärast mitu kuud kestnud tugevat vastupanu andis Euroopa Komisjon veidi järele survele, mida avaldasid põllumajandustootjad ja 21 liikmesriiki, sealhulgas Ungari, ning Euroopa Parlament, kes nõudsid selle sektori jaoks lisavahendeid juba mitteametlikul kohtumisel eelmisel esmaspäeval Brüsselis. ELi pikaldaste meetmete kiuste on Ungari valitsus tegutsenud piimatootjate toetamiseks kiiresti ja olemasolevaid eelarvevahendeid arvestades on ta nende abistamiseks teinud nii palju kui võimalik. Ungari on piimasektori abistamiseks kasutanud kõiki summasid, mida saab maaelu arengule eraldatavate vahendite ja Euroopa majandusarengu programmi raames ümber jaotada. Peale meie on vaid Lätil ja Maltal nii väljapaistvad näitajad. Ungari piimatootjad saavad 280 miljoni euro suurusest paketist otse umbes 3,3 miljonit eurot, mis on ligikaudu 890 miljonit Ungari forintit. Ungari valitsus saab vabalt otsustada, kuidas seda raha kasutada. Komisjon on vaid soovitanud, et seda eriabi peaksid saama kõige suuremates probleemides vaevlevad tootjad, ja see ühtib Ungari eesmärkidega. Pärast 2010. aasta eelarve kinnitamist makstakse see summa järgmise aasta alguses välja.
Me oleme kõik näinud vaatepilte hiljutisest toiduainekriisist. Põllumajandustoodete ja toiduainete hinnad on viimasel ajal kiirelt ülespoole sööstnud. Sellest on saanud surmahoop paljudele arengumaadele, mis on tugevalt sõltuvuses toidukaupade impordist ning elasid juba varem kriitilisel piiril. Loodame, et see raport tooraine ja toormaterjaliga kauplemise kohta aitab leevendada mõningaid nendest probleemidest. Lõppude lõpuks oleme võtnud aastatuhande eesmärkide vastuvõtmisega kohustuse juurida maailmast välja nälg ja vaesus. ÜRO peasekretär Ban Ki-moon on hiljuti hoiatanud, et kasvavad toiduainehinnad ohustavad aastatuhande eesmärkide suurimat ülesannet, nimelt vähendada vaesust maailmas poole võrra. Seega on aeg võtta kasutusele hädavajalikud meetmed.
Eriti on näidanud viimane toiduainekriis, et toit ei ole lihtsalt igasugune tooraine. Kui säärane elementaarne nõue nagu on seda iga inimese toitmine, ei saa täidetud, siis ei ole arengust kõnelev retoorika palju väärt. Seega peame oleme ettevaatlikud toidu käsitlemisel tavapärase rahvusvahelise kaubaartiklina. Maailma arenguriigid on isegi olnud sunnitud oma toiduainepoliitika dereguleerima ning lülituma tootmiselt rahvuslike vajaduste rahuldamiseks ümber ekspordile. See on Rahvusvahelise Valuutafondi, Maailmapanga, USA ning ka Euroopa Liidu poliitika, kes on kõik need nõudmised kehtestanud. Kaitsetollide ning subsiidiumide tühistamise läbi on paljud arenguriigid muutunud äärmiselt vastuvõtlikuks tugevatele kõikumistele toiduainete ja toormaterjali turul. Võtke näiteks Haiti, mis tootis kunagi oma riigile ise riisi. 1995. aastal sundis Rahvusvaheline Valuutafond riiki vähendama riisi suhtes kehtestatud tollimakse. USA riigitoetusega riis voolas turule ning kohalik tootmine kukkus kokku. Tänasel päeval on kolmveerand kogu tarbitavast riisist Haitis imporditud USAst.
Ma loodan, et see raport annab meile vahendid, et tegeleda probleemide ja väljakutsetega, mille on meile esitanud ebamäärane toorainekaubandus. Küsimused, millele me raportis keskendume, sisaldavad endas arenguriikide toetamist nende majanduse mitmekülgsemaks muutmisel, et nad pääseksid olukorrast, kus nad ekspordivad vaid ühte-kahte toorainet ning liiguksid tootmismudeli poole, mis sisaldab senisest enam töödeldud tooteid. Samuti tõstame esile paindlikkuse tähtsust arengupoliitikas. See peab võimaldama neil riikidel arendada väljavaateid ning majanduspoliitika vahendeid, et näiteks toetada riigi enda põllumajanduse arengut. Lisaks nõuame, et Euroopa Komisjon vaataks läbi finantsskeemi FLEX, mille ülesandeks on toorainehindade stabiliseerimine. Samuti viitame võrdsuse mõõtmele toorainekaubanduses või pigem selle puudumisele. On äärmiselt oluline, et võtame arvesse soolise ebavõrdsuse küsimust, kui peame läbirääkimisi rahvusvaheliste kaubanduslepingute üle.
Kõiki abinõusid tuleb kasutada maksimaalselt. Jätkusuutlik ning sidus toorainetele juurdepääsu käsitlev poliitika kombineeriks esiteks läbirääkimisi, kindlustamaks rahvusvahelisi kohustusi WTOs ning kahepoolses kontekstis; teiseks WTO reeglite ja olemasolevate kokkulepete jõustamist; ning kolmandaks pehmeid abinõusid nagu dialoog ning liidu loomine. Kuigi ükski neist elementidest ei ole uus, tagab nende kombineerimine ning sidus kasutamine nende tugevuse. See tuleb arutlusele asjaosaliste konverentsil hiljem sel aastal.
Arvestades juurdepääsu olulisust toorainetele, tervitab komisjon selle teema arutamist parlamendis. Komisjon tervitab eriliselt esialgsesse raporti projekti tehtud muudatusettepanekuid. Raportis tõstetakse nüüd selgemalt esile selle probleemi olulisust. Raportis esitatakse viisid, kuidas käsitleda teemat konstruktiivselt, näiteks kokkulepete ning läbirääkimiste jõustamine partnerriikidega. Me oleme valmis täielikult koostööd tegema parlamendiga meie tulevase strateegia kujundamisel ning kohaldamisel.
Ma olen samuti rõõmus nõupidamise tulemuse üle parlamendikomisjonis, samas kardan, et raportöör on oma esialgses projektis täielikult kaotanud nägemuse Euroopa tööstuse huvidest, vaatamata kõikidele headele märkustele, mis ta tegi arenguriikide suhtes. Rahvusvahelise kaubanduse komisjonis lisasime me projektile uue alguse seoses tööstuspoliitika huvidega. Nende huvide olemus on saanud tõesti kristallselgeks. Me peame keskenduma otsustavalt toorainevarude kindlustamisele Euroopa tööstuse jaoks. Nagu volinik õigesti ütles, tunnetame me olulisi raskusi selles suhtes.
Me peame tegema kõik võimaliku, mitte ainult mitmepoolsetel, vaid ka kahepoolsetel läbirääkimistel, et garanteerida algupärast vaba juurdepääsu tooraineturgudele. Fakt, et komisjon andis vaba tee Ukraina ühinemiseks WTOga ning lubas hulga tegevusruumi eksporditasude kehtestamisel, on lubamatu ning halb eeskuju. Samuti on lubamatu meie nõustumine topeltmaksustamisega Saudi Araabia ühinemisel WTO-ga - korraldus, mis on tekitanud tugevaid raskusi Euroopa naftatoodete tööstusele. Samuti ei ole ma eriti lootusrikas, nähes, mis toimub Venemaa ühinemisläbirääkimistel WTOga ning ma loodan, et komisjon kannab hoolt, kindlustamaks, et ühtegi kaubandust moonutavat abinõu ei kasutata.
On selge, et jõupingutused tuleb ellu viia kohasel viisil, eriti Maailma Kaubandusorganisatsioonis, et saavutada üksmeel eesmärgiga soodustada juurdepääsu tooraineturule. Samas ei tohi me seetõttu kaotada silmist teist tähtsat probleemi, sest neil turgudel valitseb nüüd uus olukord, mis on seotud nii toiduainete kui energiaga. Seetõttu peavad meie põhilised tooraine importijad Euroopa Liidus käsitlema seda probleemi erilise hoolikusega. Teisalt peame me arvestama mõjudega, mis võivad kaasneda maailma mastaabis, kuna see võib tuua kaasa ülemäärase surve toorainete tarbimisele, mis omakorda toob kaasa äärmiselt negatiivsed keskkonna-, majanduslikud ning sotsiaalkorralduslikud tagajärjed arenguriikides. Teisest küljest peame me vaatama enda olukorda ning mõistma meie endi raskusi.
Eskaleeruvad toiduainehinnad viivad tõusvas joones mässudeni tänavatel ning meil on vaja värsket lähenemist selle probleemiga tegelemisel. Uus kriis ähvardab tappa päevas enam kui on hukkunud inimesi terrorismi läbi kuue aasta jooksul alates 9. septembrist. Poliitikud ning valitsused ei pruugi olla seda avastanud, kuid vaesed näevad oma lapsi tulevikus veelgi näljasemana. Mõju saab olema eriti tugev Aafrikas, kus kaupade hinnad on enam kui kahekordistunud viimase 12 kuu jooksul ning jätkavad hoogsat tõusu tänu spekulatsioonidele, defitsiidile ning muutlikele tootmismudelitele. Põhjused selleks on kasvav nõudlus Ida-Aasias ning ebaõnnestunud investeeringud põllumajandusse. Kliimamuutused, mis väljenduvad üleujutustes, põudades ning rekordilistes temperatuurides, muudavad olukorra vaid hullemaks, eriti vaeste jaoks. Seetõttu ma loodan, et me võtame selle otsuse vastu.
(EL) Proua juhataja, volinik, on ütlematagi selge, et Euroopa ettevõtete konkurentsivõime sõltub suures osas toorainetega varustatusest. Seetõttu vajame me integreeritud strateegiat juba täna, et kindlustada juurdepääs maailma turgudele. See aitab kindlustada rahvusvahelist koostööd, seaduspärast konkurentsi, ausat kaubandust ning austust piirangute suhtes, mis põhinevad tõsistel arengustiimulitel vähem arenenud riikides. See aitab samuti soodustada investeeringuid keskkonnasõbraliku tehnoloogia teadus- ja arendustegevusse ning ümbertöötlemisse.
komisjoni liige. - Proua juhataja, ma sooviksin tänada austatud liikmeid nende sõnavõtu eest. Nad on olnud üsna selgesõnalised väljakutsete suhtes, mis meid ootavad. Ühest küljest on selge, et me peame kindlustama oma töö tasakaalustatud arengu, keskendudes just vaesematele riikidele ning luues õiglust, millest hr Crowley rääkis; teisalt peame me tagama ausa kaubanduse eeskirjad oma tööstuse juurdepääsu jaoks toorainetele. On fakt, et Euroopa Ühendus on toormaterjali puhasimportija ning see jääb nii ka edaspidi.
Ka kaubandusel on siin oma vastutus kanda. Me peame vähendama mittevajalikke emissioone ning vähendama transporti. Arvestatav osa kaubandusest sisaldab tooteid, mis võiks kergesti põhineda lokaalsel tootmisel. Me peame soodustama "roheliste toodete” kaubandust ning leidlikku keskkonnatehnoloogiat. Kui me seda ei tee ning kaubandus ei kanna oma vastutust, ei ole varsti enam ühtki toorainet alles, millega kaubelda, ega toitu, mida süüa. On tohutult oluline, et me võtame tõsiselt oma vastutust kliima eest.
ettepaneku esitaja. - Austatud juhataja! Nagu juba öeldud, on Euroopa Liit Kambodža ainus suurabistaja ja meie üleskutse Kambodža võimudele - mitte ainult viia läbi poliitilisi ja institutsioonilisi reforme, et ehitada üles demokraatlik riik, mille aluseks on õigusriigi põhimõtete ja põhivabaduste austamine, vaid ka näidata üles soovi võidelda tulemuslikult korruptsiooni, inimeste ümberasumiseni viiva massilise metsalangetamise, maa ärastamise ja seksiturismi vastu, kaotada praegune karistamatus ja tuua kohtu ette kõik sellise tegevuse korraldajad - on rohkem kui õigustatud.
Samuti on vaja tagada aus ja vaba poliitiline eneseväljendus, millega ei kaasne hirmutamine ja tagakiusamine. Konkreetsemalt peaksime ütlema, et tunneme suurt muret opositsioonijuht Sam Rainsyle süüdistuse esitamise ja talle 12aastase vanglakaristuse mõistmise pärast teo eest, mida Euroopa Parlament peab sümboolseks ja oma olemuselt selgelt poliitiliseks. Eriti tekitab muret see, et kui karistus jääb jõusse, jääks Sam Rainsy eemale eelseisvatest, 2013. aasta parlamendivalimistest ning selle tagajärjed ulatuksid temast palju kaugemale ja mõjutaksid kogu opositsiooni.
Nagu varem juba mainiti, on EL Kambodža ainus suurabistaja ja sellepärast ei tohiks me selles resolutsioonis piirduda ainult inimõiguste sagedase rikkumise, korraliku elujõulise kohtusüsteemi puudumise ja sõjaväe politiseerumise hukkamõistmisega. Peame neile selgelt meelde tuletama, et EL ja Kambodža on sõlminud koostöölepingu, mille artiklis 1 on sätestatud nõue järgida inimõigusi. Kodanikuvabaduste jätkuval eiramisel peavad olema tagajärjed ja EL peab abi jätkumise tingimuseks seadma inimõiguste olukorra selge paranemise.
Septembris tehtud kohtuotsuse lõppeesmärk on sisuliselt takistada opositsioonijuhti kandideerimast valimistel, mis toimuvad enama kui kahe aasta pärast. See takistab Kambodža lõplikku demokratiseerumist. Lisaks Kambodža valitsusele selle resolutsiooni kaudu esitatud palvele lõpetada poliitiline tagakiusamine tahaksin paluda, et Euroopa Liidu välisasjade kõrge esindaja avaldaks riigi võimudele piisavat survet, et nad jätkaksid poliitilisi ja institutsionaalseid reforme, millega saavutada tõeline demokraatia.
Mul on õnnestunud kaks korda Kambodžas käia. Esimest korda käisin seal kaks aastat tagasi, kui olin sealsete parlamendivalimiste Euroopa Parlamendi vaatlusdelegatsiooni liige. Teine kord oli kuus kuud tagasi. Pean ütlema, et Kambodža on riik, mis on viimastel aastatel arenenud väga kiiresti. Jutt on majanduslikust arengust. Samamoodi kiirelt on arenenud ka teised selle maailmanurga riigid. Kahjuks ei ole Kambodža kiire majandusarenguga kaasnenud demokratiseerumine. Ei ole ju tõelist demokraatiat, kui puudub suure mõjujõuga meedia, kes ohjeldab võimuparteid, kui ei ole mõjukat opositsiooni ega jõulisi vabaühendusi.
Sam Rainsy kohtuotsus, mis ei ole esimene omalaadne, on opositsiooni jaoks järjekordne löök. Kui see kohtuotsus jääb jõusse, ei saa Sam Rainsy järgmistel parlamendivalimistel kandideerida, kuigi ta on kodumaal üsna populaarne. See süüdimõistmine paneb mõtlema, sest punaste khmeeride režiimist on möödas üle 30 aasta, aga väga paljud selle korra esindajad Kambodžas on kohtu ette toomata. Vietnami ja Kambodža piiri kahtluse alla seadmine ei aita muidugi kuidagi kaasa piirkonna stabiliseerimisele, aga see küsimus tuleb lahendada poliitika, mitte kohtute abiga.
Kuigi ma möönan, et Kambodža on pärast Pol Poti režiimi teinud märkimisväärseid edusamme, tekitab minus pahameelt see, kui Kambodža valitsus peaks otsustama jätta demokraatliku süsteemi loomine pooleli, nagu on kahjuks juhtunud paljudes riikides. Kambodža on allkirjastanud mitu rahvusvahelist lepingut, sealhulgas koostöölepingu Euroopa Liiduga, et kaitsta oma rahva põhiõigusi ja rakendada oma territooriumil demokraatia põhimõtteid. Euroopa Liit ei tohi kasutada Kambodža valitsusele lubaduste täitmise nõude esitamisel ebamääraseid sõnu.
Kuid on ka mõned head küljed. Kambodža nõustus kõigi Ühendatud Rahvaste Organisatsiooni inimõiguste nõukogu poolt üldise korralise läbivaatuse ajal tehtud soovitustega. Samuti on vastu võetud uus karistusseadustik ja korruptsioonivastane seadus. On selge, et peame jälgima, kuidas neid tegelikult rakendatakse. Tuletame Kambodžale pidevalt meelde varasemate valimiste vaatlusmissioonide tehtud soovitusi. Tähtis eesmärk on toimiva inimõiguste komisjoni asutamine. Meil on hea meel, et valitsus tahab sellega edasi minna ja on otsustanud luua kodanikuühiskonna organisatsioonidega ühise foorumi.
kirjalikult. - Inimõiguste olukord Kambodžas teeb üha enam muret. Kambodža valitsus rikub räigelt inimõigusi ja lõhub nii demokraatiat. Kambodža suurima abistajana peab EL võtma kiirelt abinõusid, et kaitsta Kambodža kodanikke ja kinnitada neile, et demokratiseerumine ei peatu. Tahaksin kasutada seda võimalust ja pöörduda Kambodža valitsuse poole palvega järgida ÜRO eriraportööri raportis soovitatut nii kiiresti kui võimalik. Kambodžas valitseva ebaõigluse toob esile Sam Rainsy juhtum, kus teda kui opositsioonipartei juhti koheldi viisil, mida saab käsitleda üksnes tahtliku püüdena takistada igasugust opositsiooni autoritaarsele valitsusele. Valitsuse arvates neile ohtlike inimeste süüdistamisele ja kinnipidamisele tuleb lõpp teha. Lisaks ei ole kodanikel mingit kindlust, et riigi kohtusüsteem on sõltumatu ja erapooletu. Parlament peab nende probleemidega kohe midagi ette võtma, et kinnitada Kambodža kodanikele, et Euroopa Parlament toetab ja kaitseb jätkuvalt nende õigust demokraatiale.
Neljandaks peetakse 10. detsembril Stockholmis selle aasta Nobeli preemiate jagamise tseremoonia. Peame vastuvõetamatuks Hiina valitsuse katseid avaldada Euroopa Liidu liikmesriikidele survet tseremoonias osalemisest loobumiseks. Euroopa Parlament püüdleb vaibumatult selle poole, et mis tahes isiku põhi- ja võõrandamatuid õigusi austataks terves maailmas, ning loomulikult ei tee me Hiina puhul erandeid. Detsembri tseremoonial esindab Euroopa Liitu ja järelikult ka Euroopa Parlamenti Norra Euroopa Liidu delegatsiooni juht.
Kopenhaagen oli palju väiksem samm kui Euroopa Liit tahtnuks, ent sellegipoolest oli see samm edasi. Sada üheksakümmend riiki - nii tööstus- kui ka arengumaad, kes kokku vastutavad enam kui 80% maailma kasvuhoonegaaside heitmete eest - on nüüd ametlikult heitkoguste vähendamise eesmärgid ja meetmed kokkuleppesse lülitanud. Teisisõnu on meil võimalus antud otsustavus aluseks võtta ja aidata sellest rahvusvahelisi meetmeid kujundada. Me peame selle võimaluse ära kasutama, et aidata säilitada hoogu tugevale ja õiguslikult siduvale üleilmsele kliimalepingule 2012. aastale järgnevaks perioodiks, mis mõistagi on meie eesmärgiks.
Komisjoni lähtekoht on, et EL peab jätkama juhtimissuutlikkuse ilmutamist. Meie arvates saab Euroopa teha seda kõige veenvamalt, rakendades sisepoliitikas käegakatsutavaid ja otsustavaid meetmeid, et muuta maailma kliimasõbralikemaks piirkonnaks. Peame seda tegema läinud nädalal esitatud strateegia ELi 2020. aasta strateegia raames. Ja lubage mul selge sõna ja valju häälega öelda, et see on Euroopa huvides! Kuidas nii? Aga sellepärast, et kui me seda arukalt teeme, siis tõhustab see meie konkurentsivõimet, tugevdab meie energiajulgeolekut ja elavdab rohelisemat majanduskasvu ja uuendusi, luues nõnda uusi töökohti. Komisjon alustab nüüd tööga, et visandada teerada 2050. aastani Euroopa Liidu üleminekust vähem süsihappegaasi tekitavale majandusele.
See kätkeb meie heitkoguste vähendamist 2050. aastal 80-95%, nagu juba kokku lepitud, ning - nagu täiskogu teab - EL on pühendunud oma heitkoguste vähendamisele 2020. aastaks 1990. aasta tasemest vähemalt 20% madalamaks ning, kui rahuldatud on vastavad tingimused, antud vähendamise suurendamisele 30%-le. Jagan täielikult selle parlamendi soovi, et EL peaks liikuma 20% eesmärgist kaugemale. Meil on vaja viia oma vähendamine täpsemini kooskõlla sellega, mida meil teaduslikel andmete kohaselt vaja on, et täita Kopenhaageni lepingu eesmärki üleilmselt kliimasoojenemisel üle kahe kraadi mitte tõusta lasta. Nagu oma resolutsioonis teatavaks tegite, on kriis nende eesmärkide saavutamise kergemaks teinud. Kui tahame olla täna sama ambitsioonikad, kui olime valmis olema, kui 2007. ja 2008. aastal kliima- ja energiapaketi vastu võtsime, peaksime minema 20%-st kaugemale. Mul on seetõttu samuti hea meel teatavaks teha, et komisjon valmistab enne Euroopa Ülemkogu juuni kohtumist ette analüüsi sellest, milliseid praktilisi poliitikaid oleks tarvis 30% vähendamise rakendamiseks 2020. aastaks. Komisjon tegeleb ka analüüsi väljatöötamisega verstapostide osas meie teerajal 2050. aasta suunas, sealhulgas 2030. aasta eesmärgitaseme vajalikud stsenaariumid. See nõuab vajadust esitada sobivad strateegiad heitmeid tekitavate võtmevaldkondade jaoks kooskõlas ELi 2020. aasta strateegiaga. Kooskõlas ELi heitkogustega kauplemise süsteemi käsitleva direktiiviga, esitab komisjon ka oma analüüsi energiamahukate tööstuste olukorra suhtes süsinikdioksiidi lekke korral.
Paralleelselt selle tööga peab EL alustama Kopenhaageni kokkuleppe rakendamist. See tähendab riikide heitkoguste ja sooritustulemuste tarbeks tugeva ja läbipaistva rahvusvahelise aruandlusraamistiku rajamist. Samuti tähendab see 7,2 miljardi euro suuruse arenguriikidele mõeldud kiire rahastamise kiiret mobiliseerimist, mille Euroopa vahemikuks 2010-2012 endale kohustuseks on võtnud. Iseäranis oluline on see meie tõsiseltvõetavuse seisukohast ja lisaks ka pikaajalise finantseeringu kindlustamiseks. Komisjon on valmis aitama tagada, et ELi abi oleks hästi koordineeritud.
Lõpuks pakutakse teatises välja tegevuskava järgmisteks meetmeteks ÜRO protsessis, mille osas tuleb tänavu kevadel Bonnis kokku leppida, kui läbirääkimised algavad. Bonnis on tehnilistel kohtumistel vaja käivitada protsess Kopenhaageni kokkuleppes sätestatud poliitiliste suuniste integreerimiseks ÜRO läbirääkimiste tekstiga ning jäänud lünkadega tegelemiseks. Mis kõige olulisem, minu arvates on väga oluline näha, mis võivad olla konkreetseteks tulemusteks Cancúni' seisukohast. Ülioluline on viia kokkuleppest lähtuvalt esitatud arenguriikide eesmärgid ja arenguriikide meetmed ning lisaks ka seiret, aruandlust ja kontrolli käsitlevad poliitilised suunised ÜRO läbirääkimiste protsessi, kuid samuti otsused küsimustes, mis kokkuleppes tähelepanuta jäid, näiteks rahvusvahelise CO2-turu areng, rahvusvahelise lennunduse ja laevanduse heitmete vähendamine Rahvusvahelise Tsiviillennunduse Organisatsiooni ning EIMO kaudu, põllumajandus ja muu. Ametlikel läbirääkimistel Kopenhaagenis tehti tegelikult olulisi edusamme kohanemisraamistiku, tehnoloogiaraamistiku ja metsanduse osas, mis võiks samuti Mehhiko seisukohast konkreetsete tulemuste seas olla.
Keegi ei oleks minust rohkem rahul, kui Cancúnis ka õiguslikult siduv kokkulepe saavutataks ja samuti õiguslik küsimus seal lahendataks - ja kinnitan teile, et Euroopa Liit on valmis! Ent meil on tarvis tunnistada, et allesjäänud fraktsioonide erinevused võivad põhjustada kokkuleppe viibimist järgmise aastani. Seetõttu tuleb meil hoolega ootusi juhtida. Kõik teist vist teavad, et kui meil on kõrged ootused Mehhiko suhtes konkreetsete tulemusteta, siis see on väga suur oht selleks, et protsess lõpuks hukkub. Seega, kõigile neile meist, kellele rahvusvahelise kokkuleppe saavutamine on väga oluline, on minu arvates samuti väga oluline rakendada taolist järkjärgulist lähenemist ning üritada teha kõik, mida suudame, et tagada, et maailm saab enne 2012. aastat õiguslikult siduvad kokkulepped.
Lõpuks mõni sõna keskkonnaalase terviklikkuse kohta. Keskkonnaalane terviklikkus peab läbirääkimistel olema meie loosungiks ja tean, et tegemist murega, mida parlament jagab. Seetõttu tuleb tegelda Kyoto protokolli vajakajäämistega. Selle all mõtlen riikide piiratud arvu, mida protokoll katab - vastates ainult 30%-le tänastest heitmetest -, ning selles sisalduvaid tõsiseid nõrkusi, nagu metsandusest pärinevate heitmete aruandluspõhimõtted ning see, kuidas tegeleda riikide heitkoguste ühikute ülejäägiga vahemikus 2008-2012, mida tõsteti samuti esile teie veebruari resolutsioonis.
Lõpuks on Euroopal tarvis laiendada mõjuala, et ergutada toetust ÜRO protsessile ja taastada usk, et üleilmne kokkulepe on võimalik. Meil on tarvis nii parema arusaama saavutamist sellest, mis seisukohal meie partnerid võtmeküsimustes on, kui ka selgitamist, mida ELil üleilmselt kokkuleppelt tarvis on. Komisjon laiendab mõjuala tihedalt nõukogu ja nõukogu eesistumisega ühendust pidades. Pean sel kuul läbirääkimisi Washingtonis ja Mehhikos ning kavatsen külastada aprillis muu seas Indiat, Maldiive, Hiinat ja Jaapani.
komisjoni liige. - Austatud juhataja! Kõigepealt pöördun Richard Seeberi poole valitsustevahelise kliimamuutuste rühma ja selle osas, miks me seda ei arvusta või mida iganes me antud dokumendis tegema peaks. Pean ütlema, et ehkki minu arvates on ülioluline, et IPCC kriitikat tõsiselt võtaks ja püüaks parandusi teha seal, kus seda vaja on, ei ole ma seni näinud midagi, mis muudaks mu sügavat arusaama ja arvamust, et, jah, meil on tarvis kliimamuutusega tegelda. On asju, üksikasju, lekitatud e-kirju ja seda liiki asju. Ma ei ole näinud midagi sügavamat, mis minu sügavat hoiakut muudaks, ja minu arvates kehtib see paljud kohta, nii et see on vägagi taotluslik. Minu arvates peab IPCC ise nüüd üritama hoolt kanda ja taastama usalduse selle vastu, mis iganes IPCCst välja tuleb.
Kindlasti ei taha ma ootusi langetada, kuid väga väldiksin ettevaatlikult ootuste tõstmist nii kõrgele, et neil, kes rahvusvahelisi läbirääkimisi ei taha, õnnestuks protsess pärast Mehhikot lõplikult peatada, kui me midagi ei saavuta. Just seepärast peame olema praktilised. Kaitsen kõigi ees seda, et kuni Kopenhaagenini oli õige hoida ootusi kõrgel, hoida seal survet ning viia see riigipeade päevakorra etteotsa. Sellega läks vastutus nende peale. See sundis arenevaid majandusi ja Ameerika Ühendriike seadma eesmärke - see oli oluline. Kuid taolist asja saab teha vaid kord ja siis seda täielikult mitte saavutada. Ma kardan, et me ei saa seda kaks korda teha.
Muidugi mitte keegi ei tohiks nii naiivne olla. Mõistagi peaksime ilmselgelt oma tööstuse eest hoolitsema. Peaksime teadma, mida teeme, ega tohiks olla naiivsed. See, mida öelda tahan, on lihtsalt, et minu arvates, kui seda arukalt ja sidusalt teeme, oleks võimalik valida vahendeid, mis tooksid samas kasu kliimamuutuse, energiatõhususe, energiajulgeoleku ja uuenduse ning töökohtade loomise osas. Just seda taotlemegi! Ma ei ütlegi, et see on kerge. Me ei peaks arvama, et 30%-ni jõudmine on kukepea, ehkki peame teadma, mis oleks potentsiaal, mis oleksid tagajärjed ja mis oleks analüüs, mille esitaksin tänavu juunis Euroopa Ülemkogu kohtumisel. Siis, aasta lõpu poole, oleks meil analüüs teeradade kohta 2050. aastani, sealhulgas nimetatud 2030. aasta perspektiiv, mille peale minu arvates mõtlema hakkama peame. Põhjuseks on muidugi see, et oleme tõotanud lubanud 2050. aastaks saavutada 80-95% vähenemise. Kui me praegu ei alusta, läheb meil 2050. aastale lähenedes viimasel paaril kümnendil äärmiselt raskeks.
Olete teadlikud, et East Anglia Ülikoolist lekitatud e-kirjadest ilmneb, et inimtekkelise kliimamuutuse hüpoteesi toetajad on temperatuurimuutusi ajaloo vältel manipuleerinud, valides võrdlusaastaid subjektiivselt. Seda nippi on kasutatud hiljutiste temperatuurilanguste varjamiseks ja keskaja soojaperioodi probleemi vaoshoidmiseks. E-kirjades ilmnes samuti, et hüpoteesi suhtes skeptilised teadlased on vastastikuste eksperdihinnangute protsessidest väljapigistatud, et vältida uuringute puuduste ilmsikstulekut avalikkuse kontrolli ees.
Kas andmete manipuleerimisest sõltuv hüpotees saab olla nõuetekohane alus tohutu kulutuse ja Middlesbrough'is asuva Coruse-taoliste tehaste sulgemise õigustamiseks? Euroopa Liit maksab tohutuid toetusi keskkonnakaitse surverühmadele, kes nõustuvad soovitama ELile poliitika järgimist, millele see juba pühendunud on. Kas Euroopa Liidul on kohane kasutada riiklikke vahendeid surverühmade doteerimiseks? See raiskab riigi raha, pakub võltsi toetust Euroopa Liidu poliitikatele ja ohustab agitatsiooniorganisatsioonide sõltumatust.
Kui kuulen lauset "Kas ei ole aeg peatuda?”, pean ütlema, et rahvusvahelised kliimaläbirääkimised on mitmel moel üsna kaua ootel olnud. Minu arvates on meil siin ikka veel olulisi edusamme tarvis. Ma ei mõista lihtsalt, miks mõne lekitatud asja pärast oleks tarvis skeptilisus kogu projekti pihta sihtida. See ei ole minu lähenemine. Mina olen poliitik. Ma ei oska teadlaste töö üle otsustada, ent oskan kasutada oma tervet mõistust ja lugeda nende peamisi järeldusi ja vaadata, millised on esitatud tõsiasjad. Seejärel võin ise kaaluda, kas tahan võtta mitte millegi tegemise riski, selle võimalike väga suurte tagajärgedega, või püüan selle asemel väljakutsele vastata?
Olen veendunud, et Euroopa peab asuma ründavamale positsioonile, et peab näitama oma relvi, mitte kavatsusi. Minu küsimus, millele teile kerge vastata on, on mõneti sarnane keskkonna-, rahvatervise- ja toiduohutuse komisjoni esimehe omale, kuna mina samuti olen veendunud, Euroopa peab nüüdsest tagama, et alati lülitab antud kliimamõõtme kõikidesse oma kaubanduskokkulepetesse kolmandate riikidega, Euroopa süsinikdioksiidimaksuga, kui see on ainus keel, millest väljakutse suurust mõistmast keeldujad aru saada suudavad.
Mul on kaks küsimust, volinik, millest üks on kiire rahastamise kohta. Kuidas koordineerite Andris Piebalgsiga, et tõeliselt tagada, et raha läheb tõhususele, taastuvallikatele ja tsentraliseerimata moel tsentraliseerimata energiatootmisse, ühendades seda ka energiavaesusega? Teine küsimus on, kuidas kaasate mängu ka suured Euroopa linnad ja edumeelsed piirkonnad? Olin tõeliselt pettunud, et läinud nädala ELi 2020. aasta dokumendist linnad ja piirkonnad sisuliselt puuduvad. Kuidas me isegi söandame arvata, et viime Euroopat edasi, eirates sama ajal Euroopas kodanike piirkondi ja mõju, mis neil rahvusvaheliselt olla võib?
Mõistan teie märkust suurte linnade osas. Minu arvates on C40 ja paljud teised algatused väga head ning teil on õigus, et suur osa heidetest on seotud linnade ja linnades elatavate eluviisidega. Siin on väljakutseks, et suur osa planeerimisest ja muud liiki vahendeid, millega tegelikult neid probleeme lahendada saab, on tihti liikmesriikide kätes, kuid nõustun teiega ja enne Kopenhaagenit töötasin samuti mõnede suuremate linnadega. See on tahk, mida samuti silmas pidama peaksime. Peaksime ka üritama näha, kuidas seda edasi arendada saame. Samuti näiteks transpordi ja transpordi süsinikusisalduse vähendamise osas on enesestmõistetav, et siin on lahenduste leidmisel võtmeks suuremad linnad.
Ma ei ole kuidagi nõus strateegiaga, mis rajaneb sellel, et me praeguses algfaasis Mehhikos kokkulepet ei saavuta. Seetõttu on minu küsimus teile: kas see on midagi, mille lihtsalt otsustanud olete, või on tegemist teile antud mandaadiga? Kui jah, siis kes teile mandaadi andis? Kas riigipead? Äkki on tegemist kaasotsustusmenetlusega? Või millega? Loodetavasti on võimalik strateegia üle vaadata. Mis kasu on öelda: "Mis siis, kui tekib tohutu hoog ja ootused on kõrged, aga siis kõik luhtub - kuidas suudame kaht fiaskot selgitada?”. Kuulge, see ei ole midagi, mille üle muret tundma peaksite! USA ja Hiina ning teised tõenäoliselt tagavad, et Mehhikole suuri ootusi ei ole. ELi roll ei peaks olema langetada oma sõnadega ootusi. Kui ütleme enne tippkohtumise algustki, et oleme valmis nõustuma, et eriti suurt kokkulepet ei tule ja nii edasi, siis pagendate viimasegi eduvõimaluse juba enne pihtahakkamist. See seab uue lähtekoha ja leping kujuneb seetõttu üksnes kehvemaks.
Üritan teha Mehhikos asjade tegemata jätmise nende jaoks keeruliseks. Ma arvan, et kui selle saavutame, peame veenduma, et ei me ei keskenduks liialt õiguslikule vormile, sest see võiks tõenäoliselt takistada tegeliku sisu osas kokkuleppe saavutamist. Arvestama peab paljude teguritega. Näiteks järgmised küsimused. Mida me arvame? Mida me kuuleme? Mille osas on meie arvates võimalik USA-ga kokku leppida ainult kolm nädalat pärast nende vahevalimisi? Siin tuleb mängu palju tegureid, kuid minu arvates tunneb Dan Jørgensen mind piisavalt hästi, et mõista, et asi ei ole selles, et minu arvates ei peaks me Mehhikos ambitsioonikad olema. Meil on lihtsalt tarvis määratleda maksimum, mida Mehhikost kätte saada tahame. See on strateegia kandepunkt, mida siin täna tutvustada olen püüdnud.
kirjalikult. - (RO) ELil on kõik võimalused näidata teed meetmete rakendamisel CO2-heitme vähendamiseks. Kopenhaageni tippkohtumise järel olid võib-olla paljud pettunud seetõttu, et mõned osalised hoidusid sidumast end kindlate kliimamuutuse ennetamise eesmärkidega. India ja Hiina on saatnud hiljuti ÜRO-le sõnumeid, osutades otsustavust täita kohustusi, mis võeti Kopenhaageni kokkuleppest lähtuvalt, nii ebamäärane kui see ka ei olnud. Tegemist on olulise märgiga ja EL võib haarata algatusest üleilmselt ja tuua kõik riigid tagasi sama laua taha, eriti Aasia riigid, kelle tööstusvõimsus kasvab iga kuuga. Kliimamuutus on kindel tõsiasi nagu ka see, et saaste seda kiirendab. See õigustab ELi eesmärke näidata saaste vähendamise meetmetega eeskuju. Tõepoolest saab meie eesmärk muuta maailma vähim saastatud piirkonnaks vaid meile kasuks tulla. Selle kasu hulgas on enam kui lihtsalt puhtama keskkonna vahetu kasu. Euroopa suunamine rohelise majanduse ja tööstuse poole loob töökohti, avab uusi võimalusi teadusuuringuteks ja lõpuks, kuid mitte vähem tähtsana, vähendab kõikide riikide kulusid.
kirjalikult. - (PT) Ehkki Maa atmosfääri säilitamine peab olema eri riikide ühine vastutus, on samuti selge, et mõju, mis nendest riikidest igaüks on ajaloo jooksul atmosfäärile avaldanud, ja mõju, mis neil on täna, on kaks väga erinevat asja, mis tähendab, et nende vastutusalasid tuleb eristada põhimõttelise õigluse põhjustel. Pealegi peab iga riigi vastutuse määratlemine heitkoguste vähendamise üleilmses jõupingutuses arvestama nende vastavaid elanikkondi samadel õiglusega seotud põhjustel. Hiina heitkogused elaniku kohta on hetkel neli korda väiksemad USA omadest ja umbes pool keskmistest ELi heitkogustest. Indial on umbes kümnendik ELi heitkogustest ja kakskümmend korda vähem USA omadest. Hetkel on Indias umbes 500 miljonit inimest (jämedalt võttes ELi rahvaarv), kes ei pääse elektrile ligi. Just seepärast on katsed neid riike Kopenhaageni nurjumises süüdistada ebamõistlikud ja ebaõiglased, rääkimata organisatsiooni Bolivarian Alliance for the Peoples of Our America naeruväärsest riikide süüdistamisest selle täiskogu resolutsioonis. Seisukohta õigustab ainult puhas poliitiline fraktsioonide lõhestatus, mis õõnestab ja rikub Kopenhaagenis tegelikult juhtunut.
kirjalikult. - (PL) Euroopa Komisjoni ja selle presidendi kangekaelne lobitöö ise n-ö ambitsioonika kliima- ja energiapoliitika asjas, mis on käinud aastaid, ei ole midagi muud, kui katse hävitada ELi tööstus. Poliitika tuleneb kas valitsustevahelise kliimamuutuste rühma tõttu hullemaks muutunud nõmedusest või samuti majandusliku sabotaažini viivast ülemäärasest küünilisusest. Kahju on, et vasakpoolsed parlamendiliikmed ei ole taibanud, et tegemist ei ole nende jaoks muu kui lõksuga, sest arvukaimaid heitkogustega kauplemise toetajaid värvatakse nende seast, kes ühe kriisi juba põhjustanud on. Seekord aga on nn finantsmull oluliselt suurem. Antud enesetapupoliitika põhjustatud kahju on juba tohutu, eriti minu riigis Poolas. Meil ei ole tarvis sõda. Lihtsam on riiki laostada, kui üles ehitada. Kutsun komisjoni üles: tulge mõistusele, sest see, mida te teete, ei ole mitte ainult Euroopa-vastane, see on ka inimsusevastane! See, mida on tarvis, on kliima- ja energiapaketi viivitamatu ülevaatamane. Hakake sellega tööle ja lõpetage teisi majandusliku enesetapu sooritamisele veenmast! Roheline majandus - jah, kuid see muidugi tähendab materjalide ja energia ringlussevõttu, soojuse ja elektri koostootmist, soojustootmise kaasajastamist, säästlikku energiat, kus muud allikat ei ole, reovee korduvkasutamist, tuumaenergiat, suuremat energiasäästlikkust, suuremat energiatõhusust ja muud. Kas CO2-heitmel on seetõttu ka mingi side majandusega, mis selliselt n-ö roheline on? Jah, neil on, kuid paradoks on, et siis, kui heitkogused tõusevad ... seega on see hea.
kirjalikult. - (FI) Austatud juhataja! Olen tänulik volinik Hedegaardile osutamast, et ta mõistab kliimapoliitika sisulist dilemmat: EL ei suuda teostada vähendamist üksi, sest siis ei ole mitte ainult meie tulemused asjata, vaid tekitame ohu, et keskkond kannatab. Kui tootmise toimumine Euroopas ei saa heitkogustega kauplemise hüppeliste kulude tõttu jätkata ja kui selle tagajärjel toodetakse terast või paberit paikades, kus järgnevad heitkogused on suuremad kui Euroopas, siis heitkogused üldiselt suurenevad. Ühepoolne eesmärk ei ole eesmärk: ainult samadest reeglitest lähtuvalt koos tegutsedes on kerge oluliselt rihmu pingutada. Selle aluseks peab olema teistsugune kliimapoliitika: konkreetsete heitkoguste järjekindel vähendamine. See kujutab süsinikusisalduse vähendamise süsteemi, mis on äritsüklist sõltumatu ja mis premeerib alati vähendamisi teostavat osapoolt, erinevalt meie praegusest heitkogustega kauplemises süsteemist. Hiina, Jaapan ja Ameerika Ühendriigid teiste seas on taolisest süsteemist huvitatud ning seega peaks ka EL ajakohastama oma strateegiat, et see kajastaks praegust olukorda. Sooviksin samuti küsida, kas pärast 2012. aastat on mõtet kinni pidada heitkogustega kauplemise süsteemist, kuna praegu näib, et üleilmselt ei teki selliseid süsteeme, mida saaks meie omaga siduda. Kui saastekvootide määratlemine ja eraldamine ei ole proportsionaalsed, on võimatu vältida konkurentsi moonutamist. Kui natuke vähem kui 10 aastat tagasi hakkasime koostama heitkogustega kauplemise direktiivi, turundati meile kogu süsteemi vahendina, valmistumaks heitkogustega kauplemiseks üleilmses mastaabis. See kogemus on meile kindlasti kalliks maksma läinud ja kasu keskkonnale ei ole kuidagimoodi ilmselge. Heitkoguseid saab vähendada nii, et see vähendaks nende avatust turutõrgetele ja spekuleerimisele. Kas komisjoni arvates on mõjuvaid põhjusi üksi jätkamiseks?
kirjalikult. - (PL) Austatud juhataja, Connie Hedegaard! Kopenhaageni tippkohtumine, kuhu läksime kliimamuutusealaste liidritena, oli lüüasaamine ja näitas, et CO2-heitme piiramisest on huvitatud ainult Euroopa. Connie Hedegaard on teatanud, et sellest fiaskost hoolimata on üleilmse soojenemisega võitlemine ikkagi Euroopa poliitika keskmes. Ehitame nüüd enne Mehhiko tippkohtumist uut strateegiat, mistõttu tuleb meil vastata küsimusele selles suhtes, kus meil valesti läks, ja uurida oma seisukohti ja ootusi, sest maailm ei ole täna valmis taolisi suuri piiranguid aktsepteerima. Mul on seetõttu Connie Hedegaardile kolm küsimust. Esiteks, kuidas räägime läbi ja mis eesmärgid endale seame, nii et Mehhiko tippkohtumine ei lõppeks nagu Kopenhaageni tippkohtumine? Teiseks, kas Euroopa Komisjon on kontrollinud üleilmset soojenemist ja sulavaid liustikke puudutavat teavet mõnede teadlaste antud eksitava ja väära teabe kontekstis? Kolmandaks, kas nõustute mu järeldusega, et ilma USA, Hiina, Venemaa ja India nõusolekuta olulistele vähendamistele on Euroopa Liidu jõupingutused ja meile tekkivad kulud raisatud?
kirjalikult. - (PL) Kopenhaageni tippkohtumise järel on Euroopa Liidu fundamentaalne väljakutsele koostada võimalikult kiiresti midagi olulist - kollektiivne tegevuskava Mehhikos toimuvale tippkohtumisele COP 16 . Tänu Kopenhaagenile oleme saanud aru, et headest kavatsustest ei piisa. Esiteks ei ole Euroopa Liidu töö olnud täielikult tulemuslik, kui see ainult järgitavaid raamistikke seab. Euroopa peaks osutama arengumaadele reaalset tuge, mis soodustab ühenduse ambitsioonikaid heitkogustega seotud eesmärke. Teiseks peab Euroopa Liit alustama uuesti kõnelusi Ameerika Ühendriikidega transatlantilise liidrirolli raames ning teiste juhtivate maailmariikidega. Kolmandaks peaks Euroopa Liit võtma CO2-heitkoguste vähendamise strateegia suhtes ratsionaalsema lähenemise eesmärgiga vähendada heitkoguseid, vältides samas suuri kohanemiskulusid. Neljandaks peaks Euroopa Liit intensiivistama jõupingutusi rajada tõhus vähese süsinikdioksiidiheitmega majandus. Connie Hedegaard, küsimus on lihtne: kas taolise muutuse tarvis on Euroopas kliimat?
Esiletõstmist väärib kaks tahku. Esiteks on oluliseks abivahendiks investeerimine rohelisematesse vähem süsihappegaasiheidet tekitavatesse tehnoloogiatesse. Sellised investeeringud kaitsevad keskkonda, luues samas ka uusi ettevõtlusvõimalusi ja töökohti. Euroopa Liit saab selles valdkonnas üleilmsel turul olulist rolli etendada. Teine tahk on projekti "Ressursitõhus Euroopa” juhtalgatus. Komisjoni palve liikmesriikidele kasutada struktuurifonde investeeringuteks energiatõhusate üldkasutatavate hoonete ehitamisse tagab kindlasti ühe osa lahendusest. Minu arvates on meil aga tarvis pühendada vähemalt sama palju tähelepanu elamumajandusele, konkreetsemalt varem ehitatud kollektiivsetele eluhoonetele, mis olid mõnedes liikmesriikides, eriti Ida-Euroopas suured energiatarbijad.
Olulisi edusamme seire, aruandluse ja kontrolli suhtes saavutati ka Kopenhaagenis. Need seostuvad otseselt usalduse loomisega, sest taoline süsteem võimaldab meil veenduda, et kõik etendaksid oma rolli, ning lubab meil määrata meie poliitikate tulemuslikkust ning seda, kuidas peaksime neid edaspidi kohandama. Euroopa Liidul on tarvis jätkata oma heitkogustega kauplemise süsteemi ja muude algatuste, näiteks hoonete energiakulu vähendamise rakendamist. Meil on tarvis saavutada oma heitkoguste eesmärgid ja näidata, kuidas kõik energiasäästudest kasu võime saada. Eduka eeskuju toomine heitkoguste vähendamise poliitikast, mis realiseerub kasuna tavalistele inimestele, on parimaks mooduseks, et teisi järgima veenda.
Mida siin välja pakume, on iseenesest väike revolutsioon, kui nii võin öelda, aga see on alles algus, ning ma nõuan mõne aasta pärast ambitsioonikamaid järeltoiminguid. Transpordi- ja turismikomisjoni enamushäälte abil koostasime tasakaalus, mõistliku ja sidusa ettepaneku. Tahaksin ka kõiki seotud osapooli tänada. See ei olnud lihtne; vaatenurgad olid väga erinevad. Ent loodan, et suudame seda tasakaalu pärast homset hoida ja saata tugeva signaali nõukogule, mis peab koostama veel ühe ühisseisukoha.
Te ei saa valida ainult maanteetransporti - ja õigupoolest konkreetsemalt ainult veoautoliiklust - ja siis öelda, et "jätame selle liikmesriikide otsustada, kas nad tahavad teemakse või mitte." Kui tahate suuri muudatusi, peate esitama integreeritud plaani kõigi transpordivahendite jaoks - ja see on midagi, mille oleme komisjonis väga selgeks teinud. Siis aga peate seda tegema ka teaduspõhiste mõju hindamistega, mis arvestavad mõjuga konkurentsile transpordivahendite, liikumiskulude ja Euroopa konkurentsivõime vahel.
Teine teatis väliskulude sisestamise kohta on veel üks näide teie süsteemi killustatusest, mis nagu pakub midagi välja, aga ei paku ka. Mis puutub väliskulude sisestamisse, kavandate taas suurt käsiraamatut, mis pakub mitmeid viise arvestuste tegemiseks, ent lõpuks ütlete ikka, et "arvutame ühtlase määraga väärtuse järgi.” Mitte keegi ei saaks sellest aru. Te ei võta ka arvesse paljude transpordivahendite poolt juba tehtud panuseid, olgu need üldise maksustamise, naftamaksu või sõidukimaksu vormis.
Veelgi enam, te olete täielikult teadlik faktist, et ettevõtted on juba ammu ummikukulusid katnud, sest need viivad kõrgemate palgakulude ja kütusekuludeni. Pidades seda meeles, tuleb öelda, härra El Khadraoui, et ummikukulude sisestamine ei ole mõttekas - pigem just vastupidi. Peame üritama ummikutest lahti saada infrastruktuuri ettenägeliku uuendamise ja intelligentsete transporditeabesüsteemide rakendamisega, ent me ei tohi juba niigi suurenevate kuludega kimpus olevaid ettevõtteid koormata lisamaksudega teemaksude vormis. Sellel ei ole mõtet.
Härra asepresident, teie teatis mürakaitsemeetmete kohta raudteedel on põhimõtteliselt positiivne. Ent nagu inimene tänavalt küsiks: "Mis on asja mõte?” Mida te tegelikult välja pakute? Ütlete, et võimalusi on palju. Ei, teie olete komisjon! Teil on õigus ja kohustus esitada ettepanekuid, mida me saaks rakendada. Seega kutsub transpordi- ja turismikomisjon teid üles tegelikult ka esitama ettepaneku direktiiviks müraga seotud raudtee kasutustasude rakendamise kohta, nii et investeerides selliste raudtee kasutustasude abil kogutud raha uuesti raudtee-ettevõtetesse - ka eraettevõtetesse - võime anda oma panuse sellesse, et uued müra vähendavad pidurid tõesti paigaldatakse. Meil kõigil siin täiskogus on selge eesmärk - et raudteede mürasaastest tuleb vabaneda. Tahame propageerida raudteesid, ent siis tuleks nende sõitu läbi kena Reini oru samuti keskkonnasõbralikult korraldada. Nii et aidake meil seda teha - pakkuge välja midagi tõesti käegakatsutavat!
Härra juhataja, oleme jõudnud lõpule järjekordse aruteluga teemal, mille otsustasin täiskogu tähelepanu alla tuua kohe, kui sain parlamendi toetuse, ehk teiste sõnadega on tegu eesmärgiga mitte kehtestada uut maksu Euroopa kodanikele. Mis puutub komisjoni, siis fakt, et uus Eurovignette on vabatahtlik, on tõend, et me ei kehtesta uut maksu. Kogutud summasid ei jaotata ju üldiselt sihtotstarbeliselt erinevate liikmesriikide eelarvetele, vaid jaotatakse nii, et konkreetses sektoris saaks midagi ära teha, nimelt saastatuses, väliskulude sisestamises ja ohutumate teede ja infrastruktuuri loomises.
Tahan parlamenti tänada keskkonnahoidlikumaks muutmise paketi osas üles näidatud pühendumuse eest, eriti seoses Eurovignette'i direktiivi ülevaatamisega. Transpordi- ja turismikomisjoni poolt vastu võetud eelnõu, mille aluseks on härra El Khadraoui raport, saadab liikmesriikidele tugeva sõnumi, sest pakub välja paindlikuma raamistiku, mis seadusega lubab uute aktide vastuvõtmist negatiivsete mõjudega võitlemiseks transpordisektoris, aga ka selle sektoriga seotud osapooltes. Selleks näitab see üles poliitilist tahet, et järk-järgult soodustada õiglaste ja tõhusate tariifistike kasutuselevõttu infrastruktuuride poolt, mille alusel arve maksab saastaja, mitte maksumaksja.
Mulle tundub, et komisjoni poolt heaks kiidetud arvamus, mis täna arutlusel on, tugevdab mõnes põhipunktis komisjoni ettepanekut. Mis puutub ressursside jaotamisse, siis usun, et välja pakutud muudatusettepanekud vastavad meie poolt pakutud lähenemisele, mille eesmärk on kaitsta tulude jaotamist teemaksude eest ja vähendada maanteetranspordi välismõjusid, ning ma usun, et võin neid toetada. Mis puutub arvesse võetavate välismõjude liikidesse, ütlen ei CO2-le ning jah ummikute tekkega arvestamisele. Moduleeritud ummikumaks võimaldaks meil võidelda tõhusamalt kliimamuutustega kui siis, kui rakendaksime ühekordset CO2 maksu. See on väga vajalik maanteetranspordi majandusliku tõhususe tagamiseks ja kasulik piisava sissetuleku tagamiseks, et finantseerida uusi transpordimahtusid, ning usun, et saavutatud kompromiss annab mõistliku aluse aruteludeks nõukoguga. Peame sellegipoolest üritama tagada, et lõpptulemus oleks liikmesriikidele julgustuseks, mitte pelutuseks, ja et see ei kehtesta haldamiseks liiga keerulisi tingimusi.
Nüüd tahaksin edasi liikuda härra Jarzembowski raporti juurde direktiiviga kaasas oleva teatise kohta. Nagu härra Jarzembowski oma kõne jooksul selgelt ära märkis, on ta komisjoni seisukoha suhtes väga kriitiline: üks kord kõigi nende koos töötatud aastate jooksul ei ole me üksmeelel. Raport on selgelt kriitiline. Üritan keskenduda täpsemalt kahele punktile, mis on minu arvates väga tähtsad. Ühest küljest tahan rõhutada, et komisjon on viinud läbi mõjude hindamise, mis katab kõik transpordiviisid ja analüüsib erinevate sisestamisvõimaluste mõjusid. Minu arvates loob see analüüs aluse komisjoni poolt välja pakutud sisestamisstrateegiale. Teisest küljest on komisjon esitanud ühtse sisestamisvõrgustiku, mis rajaneb põhimõttel, mis puudutab kõiki transpordiviise ja arvestab eelmisi algatusi. See on pragmaatiline lähenemine, mis peab kinni ühenduse õigustikust ja arvestab hiljuti vastu võetud ettepanekuid - pean silmas ETSi laiendamist lennundusele ja rahvusvahelistele lennunduskokkulepetele, meretranspordi sektorile ja siseveekogudele. Loomulikult võime arutleda selle üle, kas komisjoni ettepanekud on piisavalt põhjalikud, ent pean rõhutama fakti, et komisjon on tegelenud teemaga, millega sellel paluti tegeleda, ehk teiste sõnadega integreeritud plaaniga muuta transport konkreetsete õigusloomega seotud ettepanekute toel keskkonnahoidlikumaks.
Härra juhataja, volinik, meie raportöör, hinnatud kaasliige härra El Khadraoui alustas rahustavate sõnadega. Mingeid Euroopa makse ei kehtestata. Selle asemel tunneb raportöör muret siseturu põhieeskirjade pärast, mille eesmärk on propageerida jätkusuutlikku transporti Euroopas. Ent tema poolt raportöörina võetav seisukoht annab liikmesriikidele loa kehtestada väga kõrged maksud, kuni mitu eurot kilomeetri eest, ning ummikumaksu ja juurdehindluse veel lisaks. Härra juhataja, voliniku sõnadega - need, mis meil siin on, ei ole siseturu põhieeskirjad, vaid siseturu barjäärid.
Euroopa Rahvapartei (Kristlike Demokraatide) ja Euroopa Demokraatide Fraktsioon soovib täna siin oma seisukoha selgeks teha. Oleme säästlikku transporti investeerimise vankumatud toetajad. Seega võib õhu- ja mürasaastega seotud väliskulude sisestamine loota meie heakskiidule, tingimusel, et tulud investeeritakse maanteetranspordi puhtamaks muutmisesse - see on miski, mis leiab laialdast heakskiitu. Ent välja pakutud ummikumaksud ja juurdehindlused on fraktsiooni PPE-DE jaoks juba liig. Ummikumaksudel on keskkonnale väga piiratud mõju ja see ei lahenda ummikute probleemi; samuti tooks see praeguse majanduskriisi ajal kaasa eriti suure koorma, lisakoorma väikestele ja keskmise suurusega ettevõtetele, ning see mõjutaks halvasti ka tööhõivet.
soovitus teisele lugemisele siseturu ja tarbijakaitse komisjoni poolt nõukogu ühise seisukoha kohta eesmärgiga võtta vastu Euroopa Parlamendi ja nõukogu direktiiv, mis muudab direktiivi 2002/22/EÜ universaalteenuse ning kasutajate õiguste kohta elektrooniliste sidevõrkude puhul, direktiivi 2002/58/EÜ isikuandmete töötlemise ja eraelu puutumatuse kaitse kohta elektroonilise side sektoris ning määrust (EÜ) nr 2006/2004 tarbijakaitseseaduse jõustamise eest vastutavate riigisiseste asutuste vahelise koostöö kohta (16497/1/2008 - C6-0068/2009 - (raportöör: härra Harbour),
soovitus teisele lugemisele tööstuse, teadusuuringute ja energeetikakomisjoni poolt nõukogu ühise seisukoha kohta eesmärgiga vastu võtta Euroopa Parlamendi ja nõukogu direktiiv, mis muudab direktiive 2002/21/EÜ elektrooniliste sidevõrkude ja -teenuste ühise reguleeriva raamistiku kohta, 2002/19/EÜ elektroonilistele sidevõrkudele ja nendega seotud vahenditele juurdepääsu ja vastastikuse sidumise kohta ning direktiivi 2002/20/EÜ elektrooniliste sidevõrkude ja -teenustega seotud lubade andmise kohta ((16496/1/2008 - C6-0066/2009 - (raportöör: proua Trautmann),
Selles direktiivis oleme oluliselt täiendanud tarbijate ja kasutajate õigusi elektroonilises ruumis. Tarbijatel peab olema õigus pakutavaid kommunikatsioonitehnoloogiaid valida ja selleks on neil õigus teavet saada. Neil on õigus õiglastele lepingutingimustele, mis ei seo neid pikkadeks perioodideks konkreetsete teenusepakkujatega. Neil on õigus kvaliteetsetele hädaabiteenustele, juurdepääsule sotsiaalteabesüsteemidele Internetis ning telefonsidele. Eelkõige on neil õigus oma andmete ja elektroonilise side ruumi kaitsele. Kuuleme selle kohta hiljem rohkem. Peame ka volitama reguleerijaid tagama, et need õigused korralikult edasi antaks. Kõik see on hõlmatud sellesse ettepanekusse.
Tahan oma esimese kõne kokku võtta, öeldes järgmist: selle ettepaneku kallal on töötanud väga paljud inimesed ja meil on kasutada olnud väga suured ressursid. Tahan eriti ära mainida Peter Traungi siseturu- ja tarbijakaitse komisjonist, Luca Vusaggiot, meie õigusalast nõunikku, ning Lindsay Gilbertit meie fraktsioonist, kes on kõik teinud tihedat koostööd minu assistendi Sheena Gooroochurniga. Meid on palju toetanud komisjon, Peter Rodford, volinik ise ja tema meeskond ning ka Eva Veivo poolt juhitud nõukogu sekretariaat. Mainin seda, kuna arvan, et paljud inimesed väljaspool ei hooma meie põhjalikkust ja pühendumist nende keerukate tekstide esitamisel. Ootan huviga homme sellele teie toetust, sest see on meie kõigi tulevikule väga oluline.
Daamid ja härrad, meie ees on valik: toetada muudatusettepanekut 46 sellisena, nagu see on, ja saata terve telekommunikatsioonipakett tagasi lepitustoiminguks, mis avab uuesti arutelu kõigi läbirääkimiste ajal leitud punktide üle ning viib selle tagasilükkamiseni liikmesriikide poolt muudatusettepanekule osutatava võimsa vastuseisu tõttu, või toetada muudatusettepaneku 46 uut sõnastust, mis tagab põhiõigustest kinnipidamise, kinnitades seda, mille parlament Lambrinidise raporti üle hääletamise ajal vastu võttis.
Kui on olemas üks tööstus, mis saab meile tõesti anda kriisist väljatulekuks vajaliku katalüsaatori ja tõuke, siis on see just infotehnoloogia ja kommunikatsioon ehk elektrooniline kommunikatsioon ja telekommunikatsioon. Seetõttu ongi nii tähis, et sellele kokkuleppele jõudsime, sest see võimaldab meil edasi liikuda lähenemisega, mida ma pean väga oluliseks: avatud perspektiivi hoidmine, tulevikule orienteeritus, protektsionismi kõrvaleheitmine ja selle asemel konkurentsi ja konkurentsivõime edendamine, ning selle sektori roll on selle jaoks vajalik.
Seoses paketiga - erinevate raportite mitmeid aspekte on juba mainitud - tahaksin selle raporti raportöörina lihtsalt mainida, et uue Euroopa reguleerijate organi loomine elektronside sektoris on tähtis meede tagamaks, et homme uue määrusega vastuvõetavaid eeskirju kohaldatakse ühtlaselt kogu Liidus, ja et tegelikult võimaldab ühtlustamine luua ja arendada tõelist siseturgu koos sisemise konkurentsiga, sest see on parim viis tagamaks tarbijatele kasu ja tagamaks, et Euroopa tarbijatel on võimalik kasutada parimaid teenuseid parima hinnaga.
Samuti tahan avaldada tänu tingimusteta toetuse eest, mida GSMi direktiivi raportöörina saanud olen, eriti variraportööridele, kes minuga koos tööd teinud on, ja volinik Redingule paindlikkuse eest kogu protsessis seoses parlamendile meie nõutud rolli tagasiandmisega, milleks on raadiospektri kasutamise strateegilises planeerimises osalemine. Samuti tänan loomulikult ka eesistujariik Tšehhit, mis näitas üles suurt otsustusekindlust selle direktiivi vastuvõtmise suhtes koos ülejäänud paketiga enne parlamendi tööaja lõppu.
GSMi direktiivi raportöörina usun, et oleme leidnud õige lõpplahenduse, asetades spektri strateegilise planeerimise raadiospektripoliitika tulevaste mitmeaastaste programmide raames ühenduse tasemele ja sidudes selle raamidirektiiviga. See on õige otsus, sest sellega tunnistame, et spekter kui haruldane avalik vara vajab uute võrkude - traadita ja fiiberoptiliste võrkude - arendamisel seaduslikku reguleerimist ja ka strateegilist planeerimist, sest need, nagu me kõik nõustunud oleme, on tulevik, tulevik, kus peame operaatoritele pakkuma õiguskaitset, et nad investeeriksid ja meie taastaksime juhtimisvõime, mida Euroopa Liit kord üles näitas.
See suurepärane töö on tulemus kokkuleppele, mis täna laual on, pärast seda, kui komisjon paketi 2007. aastal esitas. Tulemused hõlmavad uusi tarbijaõigusi, näiteks õigust telefonioperaatoreid ühe tööpäeva jooksul vahetada, Euroopa telekommunikatsiooniameti loomist, rohkem üksteisest sõltuvust riiklikele telekommunikatsiooni reguleerijatele, meetmeid tagamaks, et eurooplased saavad liituda kiire Interneti-ühendusega, raadiospektri avamist uute traadita teenuste kasutamiseks, uut funktsionaalse eraldatuse instrumenti konkurentsi võimendamiseks ja tarbijate valikute laiendamiseks, selget konkurentsi pooldavat eeskirja investeerimiseks kiiretesse lairibavõrkudesse, paremaid õigusi ja uusi garantiisid tarbijatele, andmete puutumatuse rikkumisega tegelemise mehhanisme ja nii edasi. Need on väga tähtsad uued meetmed sektori jaoks, mis on väärt üle 300 miljardi euro ja millel on Euroopas juhtiv roll mobiiltelefonide ja kiire Interneti osas.
Tahaksin rõhutada, et kui parlament hääletab selle paketi poolt, tuleb see riikide seadustesse sisse viia aastaks 2010 ning uus telekommunikatsiooniamet luuakse selleks suveks. Euroopa Parlamendi hääletus on väga hea uudis tarbijatele kogu Euroopas. Rändlusega oleme andnud ravi sümptomile, mis tuleneb ühtse Euroopa telekommunikatsioonituru puudumisest. Nüüd tungib reform probleemi tuumani; see sillutab teed tõeliselt ühtse telekommunikatsioonioperaatorite ja tarbijate turule. See on meie tööstuse jaoks väga oluline.
Tervitan ka - ja parlament on seda alati toetanud - fakti, et puuetega inimesed saavad nüüd tugevama positsiooni. Kõige enam kiidan heaks selle, et tarbijad saavad nüüd õiguse garantiidele seoses privaatsuse, sõnavabaduse ja teabele juurdepääsu vabadusega. Kõik see kokku - kas ühtlustusmeetmete vastuvõtmise või riiklike reguleerijate valitud vahendite parema jälgimise kaudu - tagab siseturul suurema ühtluse ja aitab uut ametit, mis hakkab selles protsessis suurt rolli mängima, tuues kokku eriteadmised ja 27 riikliku reguleerija kogemused ning lõhkudes viimased takistused tõeliselt piirideta Euroopa teelt.
fraktsiooni PPE-DE nimel. - (DE) Proua juhataja, volinik, daamid ja härrad, ka mina tahaksin alustada, tänades kõigepealt kõiki neid, kes aitasid kaasa rahuldava kompromissi saavutamisele telekommunikatsioonipaketi osas. Kõigepealt tänan parlamenti: eelkõige raportööre, minu kaasliikmeid härra Harbourit, proua Castillo Verat ja proua Trautmanni ning loomulikult ka proua Pleguezuelos Aguilari. Volinik, tänan teid väga suurepärase koostöö eest komisjoniga. Te olite kolmepoolsete läbirääkimiste ajal tihti kohal. See on hea märk. Olete koos eesistujariik Tšehhiga väga konstruktiivselt kaasa aidanud lõpuks kompromissi leidmisele.
Miks on telekommunikatsioonipakett nii tähtis? Tahaksin välja tuua selle, mis minu arvates on kõige tähtsam. Vajame kiiret Interneti-ühendust kogu Euroopas, ja mitte ainult linnades, vaid ka maapiirkondades. "Meie” all mõtlen noori inimesi, kes suhtlevad inimestega üle kogu maailma. "Meie” all mõtlen meie ettevõtteid, mis tegutsevad globaalselt ja on loodud rahvusvaheliselt, ning loomulikult ka meie ametivõime ja juhtkondi. Mida telekommunikatsioonipakett selles suhtes saavutab? See loob vajaliku õigusraamistiku, nii et ettevõtted saavad investeerida lairibavõrgustike laiendamisse üle kogu riigi. Selle paketiga ja sellesse hõlmatud investeeringute kaitsega oleme loonud sisukad motiivid, ent samal ajal oleme selle määruse nõuete kaudu taganud, et uusi turgusid ei ühendata kokku. Uute võrkude loomisega seotud ohud on rahuldavalt ja õiglaselt laiali jaotatud.
Mida telekommunikatsioonipakett veel reguleerib? Esiteks sagedusalade tõhusat kasutamist - see on tähtis ka lairibaülekande riiklikuks arendamiseks. Paketis propageerime paindlikumat sageduspoliitikat Euroopas. Sagedusalad, mis digitaalsele televisioonile ümberlülitumise kaudu vabanevad - nn digitaalsed dividendid -, peaksid saama kättesaadavaks mobiilsetele lairibateenustele, mis saavad eriti just maapiirkondades lünkasid täita. Ent samal ajal oleme ka tunnistanud ringhäälingu spetsiaalset rolli meie demokraatlikus ühiskonnas vaba arvamuse koostamise tagamisel. Nii et kokkuvõttes on see hea kompromiss ja loodan, et see leiab homme laialdast toetust!
fraktsiooni PSE nimel. - Proua juhataja, seda arutelu on põnev jälgida - kolleegid on juba välja toonud põhiteemad ja volinik on teinud oma avalduse -, ent nõukogu täielik puudumine ütleb meile palju selle kohta, kuidas mõnikord Euroopa Liidus tegutseme. See on täiesti vastuvõetamatu. Oleme praegu silmitsi Euroopa Liidu ja maailma ühe suurima kriisiga ning arutame teemat, mis on nii asjakohane ja tähtis töökohtade loomise juures - üks valdkondi, kus meil on veel üsnagi suur stabiilsus - ja see, et nõukogu ei mõtiskle ega aruta meiega siin täna kaasa, ütleb minu arvates meile palju. Loodan, et näen järgmist nõukogu eesistujat siin sagedamini, sest me ei saa niimoodi jätkata.
Minu viimane punkt oleks parlamenti, kolleege ja komisjoni - ning loodetavasti ka nõukogu - üles kutsuda uurima neid alasid, milles oleme leidnud kompromissid, ent millega me tervenisti rahul ei ole. See puudutab Internetiga seotud küsimusi, näiteks seda, kuidas Ameerika Ühendriigid võivad sekkuda, kui arvavad, et kodanikud pääsevad Interneti-materjalidele ebaseaduslikult ligi - saksa keeles on meil sellele tegevusele nimetus "Internet sparen”, ning ka võrguhaldust. Loodan, et leiame viisi nende teemade uurimiseks aasta teisel poolel ja et leiame õige raamistiku, et saavutada suurem üksmeel meie ja kodanike vahel, kes meist suuresti sõltuvad.
Võrguliikluse juhtimise põhimõtete sätted olid raportis vastuolulised, ent usun täiesti, et kompromiss kaitseb kasutajate õigusi nende endi valitud materjalile juurdepääsul ja teenuste kasutamisel. Siin täiskogus ei ole keegi kunagi tahtnud piirata vabadust Internetile. Meie eesmärk on olnud lubada võrguliikluse juhtimise toiminguid seni, kuni need on vajalikud, et tagada lõppkasutajatele parim veebielamus, ning seni, kuni need ei piira konkurentsi teenusepakkujate vahel. Loen kompromissi selle eesmärgiga täielikult kooskõlas olevaks, mistõttu toetangi seda täielikult.
Minu arvates - nagu me nüüd oleme kokku leppinud - võetakse sagedusaladega ringhäälingu kasuks avalikke huvisid hulga rohkem arvesse. Arvestades praegust rahaturge ümbritsevat arutelu, usun, et oleme oma aruteluga tegelikult tüli vältinud. See ettepanek, nagu see nüüd korraldatud on, võtab hulga paremini tasakaalustatuna arvesse suhte turu ja turu poolt loodava ning riigi ülesannete vahel. Usun, et see tähendab edusamme meie demokraatia turvalisuse suunas ja et see võib anda väärtusliku panuse ka kultuuri.
Tänan teid, proua juhataja. Täna oleme tunnistajaks uue ühiskonna arengule. Näeme tehnoloogilist uuenemist ühiskonnas, kus vana suhtlusviis, mis oli ühesuunaline stiilis "üks räägib ja ülejäänud kuulavad”, on asendatud mitmemõõtmelisema suhtlusega, osaleva suhtluse vormiga, ning paljud meist on selle uue vabaduse kultuuri omaks võtnud. See tähendab koostoimimist, sõnavabadust, loomingulisust ja loomissoovi. See tähendab teabevahetust, mis on sageli sõltumatu ärihuvidest, ent kahjuks tunnevad vanad võimustruktuurid end ohustatuna ja tahavad seega sekkuda ning Internetis toimuvat reguleerida ja kontrollida.
Organiseeritud kuritegevuse ja terrorismiga võitlemise ettekäändel üritavad nad meie kodanikuõigusi piirata, ent sellel ei tohi lasta juhtuda. Koos minu kaasliikmetega Euroopa Ühendatud Vasakpoolsete / Põhjamaade Roheliste Vasakpoolsete liitfraktsioonis olen seetõttu koostanud mitmeid kodanikuõigusi soosivaid muudatusettepanekuid, et kaitsta kodanike õigusi Internetis. Esitan uuesti oma muudatusettepaneku 166, mis eelmisel lugemisel vastu võeti. Muudatusettepaneku eesmärk on tagada, et elektronside lõppkasutajad ehk meie, kodanikud, saame võimaluse teenustele ja rakendustele juurdepääsuks ilma põhjendamatute piiranguteta. Peame leidma tasakaalu inimeste sõnavabaduse ja eraelu puutumatuse vahel ning kaitsma teiste isikuandmeid ja vabadusi ning õigusi, kaasa arvatud õigust intellektuaalse vara kaitsele ning avaliku ohutuse ja julgeoleku kaitsele.
Teatud riikides tahavad valitsused kehtestada uusi karmimaid seadusi, mis lubavad Interneti-pakkujatel keelata inimeste juurdepääsu Internetile. Meie arvates ei tohiks olla võimalik keelata kodanike juurdepääsu Internetile ilma eelneva kohtuliku aruteluta. Kodanikuna peab mul olema ka vabadus ringi liikuda erinevatel Interneti-lehtedel ning tunda end turvaliselt, teades, et eraettevõtjad ei saa sellele teabele ligi. Need meist, kes tegelikult armastavad Internetti ja selle poolt pakutavaid võimalusi, ütlevad, et kasutajate õigused tuleks määratleda sellega, mille jaoks me oma liitumist kasutame. Me ei taha saada taandatud tarbijateks, kelle õigused piirnevad vaid sellega, mis liitumislepingus kirjas on. Kahjuks sillutavad nii nõukogu ühisotsus kui kompromiss selleks teed, ent tahame olla kodanikud Internetis, mitte vaid kliendid ja tarbijad. Internet on kohtumispaik, vaba teabe foorum, mingis mõttes ühine maa. Kas reguleerime nüüd seda foorumit ja kohandame selle vastavalt äriesindajate huvidele? Ma arvan, et mitte. Küsimus seisneb selles, millist tüüpi ühiskonnas me elada tahame. Kas tahame elada järelevalvega ühiskonnas või tahame ühiskonda, kus inimesed võivad olla kindlad, et õigusnormidest peetakse kinni? Ühiskonda, kus inimesed teavad, et nende privaatsust austatakse, ja ühiskonda, kus väljendusvabadust hinnatakse kõrgemaks kui kontrolli inimeste elude üle. Selline on ühiskond, kus mina elada tahan ja mille saavutamise nimel tööd teen. Seega kutsun teid üles minu ja fraktsiooni GUE/NGL poolt esitatud kodanikuõigusi käsitlevaid muudatusettepanekuid toetama.
See tekst ei edenda tõepoolest loomingut. See sätestab vaid Interneti-kasutajate tegevuse laialdase järelevalve. See ei sisalda mingeid konkreetseid ettepanekuid kultuurikaupade seadusliku pakkumise täiustamiseks. See jääb armetult maha IP-aadresside peitmise või võltsimise tehniliste võimaluste osas. See on samm tagasi seoses õigusega isiklikeks vajadusteks reprodutseerida, mille eest kõik maksavad nagunii digitaalmeedia maksu. See annab tavalisele haldusasutusele pöörase õiguse süüdistada ja karistusi kehtestada. See kehtestab uuesti topeltkaristuse Interneti-kasutajatele, kellel ei lubata veebi kasutada, ent kes peavad jätkama lepingutasu maksmist. Lõpetuseks põlgab see ära süütuse presumptsiooni ja õiguse end kaitsta.
Seega ei mainitud härra Harbouri raportis neid paljusid tarbijate jaoks saavutatud eeliseid peaaegu üldse. Loodan, et seekord on see teistmoodi, mitte ainult sellepärast, et põhiõiguste ja privaatsuse austamise osas saavutatud kompromissid on head, vaid ka sellepärast, et sellel toimikul on tohutu suur potentsiaal nii tarbijatele kui telekommunikatsioonisektoritele ja nende töötajatele. Raamdirektiivi ja universaalteenuse direktiivi osas leitud kompromissid viitavad selgelt liikmesriikide kohustusele austada õiglase kohtumõistmise õiguse põhimõtteid, mis on kindlasti rahustav neile, kes on vastu Prantsuse haldusorgani sanktsiooniprojektile. Need tekstid on kõike muud kui Trooja hobune liigendatud reaktsioonile, ja on isegi sellele põhimõttele vastu.
Tahan rõhutada ka seda, mida tarbijate jaoks universaalteenuse direktiivi kontekstis saavutanud oleme. Edaspidi on operaatoril võimatu tuua põhjuseks probleeme tehnilises teostatavuses, kui ta ei suuda võimaldada usaldusväärset juurdepääsu hädaabiteenustele ja kõigi asukohale, kes kasutavad hädaabinumbrit 112. See oluline punkt Euroopa kodanike turvalisuse juures lahendatakse lõpuks; see on aastaid olnud tehniliselt võimatu, ent võimud ja operaatorid eelistasid ohverdada turvalisuse investeeringutelt säästmise nimel.
Sama kehtib ka läbipaistvuse ja lepinguga seotud kohustusliku ja regulaarse teabe kvaliteedi tõstmise kohta. Tarbijatel võimaldatakse kasutada nende profiiliga sobivat hinnainfot ja hoiatussõnumeid, kui nad ületavad oma tavapärase hinnapaketi, mis on eriti kasulik välismaal kasutatavate eritariifide korral või noortele inimestele, kes on erihinnaga tekstisõnumite peamised kasutajad. Lepingute kestvus piiratakse edaspidi 24 kuuga ja operaatorid on kohustatud pakkuma 12-kuulisi lepinguid, ning operaatori vahetamise korral peab see toimuma ühe päeva jooksul. Oleme saavutanud maksimaalse juurdepääsu puuetega kasutajate jaoks ning ka universaalteenuse ulatuse ülevaatamise, et laiendada seda järgmiseks aastaks eriti just mobiilidele.
Usun, et suutsime näidata, et parim tarbijakaitse on eelkõige tõhus andmekaitse, et ajal, mil inimesed Internetis surfavad ja ei tea täpselt, mis nende ekraanide taga toimub, on eriti oluline neid valgustada. Oleme võtnud ette komisjoni ettepaneku muuta turvalisuse rikkumisest teavitamine kohustuslikuks, ja oleme seda täiustanud. See on toiming, mida rakendatakse etappidena ja mida on arendatud koostöös riiklike reguleerijate, telekommunikatsioonioperaatorite ja poliitikutega. Mul on hea meel komisjoni teate üle, et 2011. aasta lõpuks esitatakse selle osas horisontaalne direktiiv, sest ei ole mõtet tegeleda sellega lihtsalt elektronside valdkonnas.
Samal ajal oleme taganud, et on kohutuslik saada kasutaja nõusolek programmide või rakenduste säilitamiseks, kaasa arvatud kõvakettal asuvate isikuandmete säilitamiseks. Sellega seoses tahaksin lühidalt ära mainida ka selle, et oleme algsed ettepanekud koostanud väga tihedas koostöös asjakohase tööstusega. Mõnedes tööstuse osades ei läinud see piisavalt kaugele, mõnedes läks aga liiga kaugele. Siis põhjustasid need probleeme ja segadust nõukogus ja komisjonis, enne kui lõpuks tahtsid nad naaseda selle juurde, mis algselt esitati, sest neile ei meeldinud kompromissettepanekud. Õppetund ajaloost on see, et institutsioonidena peaks meil olema usku faktisse, et saame koos hästi töötada, ja me ei tohiks lasta teiste huvidega pooltel endi vahele kiilu lüüa.
Kui need vastu võetakse, taastavad need muudatusettepanekud mõningase tasakaalu lõppkasutajate õiguste ja vabaduste ning teiste õiguste ja vabaduste vahel, kaasa arvatud õiguse intellektuaalse omandi kaitsele ja tõepoolest ka õiguse eraelu puutumatusele. Selle ettepaneku eesmärk peaks olema kaitsta neid, kes kaitset vajavad, ent ka tugevdada kodanike õigusi vastavalt vajadusele pääseda teabele legaalselt juurde. Teenusepakkujate töö peaks olema kogu aeg läbipaistev ja kui väga erandlikel juhtudel nõutakse kasutamise piiranguid, peaksid nad suutma neid piiranguid täielikult selgitada. Riigivõimudel peaks olema roll teenusepakkujate poolt kehtestatavate piirangute uurimises.
(DA) Proua juhataja, volinik, ma ei usu, et kompromiss on kodanike õiguste osas piisavalt hea. Mulle teeb muret, et Prantsuse kultuuriminister usub ikka veel, et peaks olema võimalik halduslikul tasandil keelata ära juurdepääs Internetile pärast "kolme hoopi”. Selle tõttu olemegi mina ja mitmed mu kolleegid uuesti esitanud muudatusettepaneku, mille poolt parlament juba korra hääletas. Ent selle üle ei ole võimalik hääletada nii, nagu praegu hääli antakse, sest peame kõigepealt hääletama kompromissi üle. Seetõttu palun oma kaasliikmetel muuta hääletuste järjekorda, et saaksime enne terve kompromissteksti üle hääletamist hääletada kodanike muudatusettepanekute üle.
Vastavalt telekommunikatsioonipaketi tingimustele, mille üle praegu läbirääkimisi peetakse, saavad võrguoperaatorid keelata juurdepääsu veebilehtedele, materjalidele, rakendustele ja muule. Sellel põhjusel hoiatasin oma hiljuti esitatud küsimuses, et ajakirjandusvabaduse, sõnavabaduse, mõttevabaduse ja ühinemisvabaduse piiramise oht on väga suur, kui riigivalitsus, nagu Itaalias peaaegu juhtumas oli, või sidetööstus võtab vastutuse veebilehe blokeerimise eest enda äranägemise järgi, hoolimata sellest, kas selle sisu on ebaseaduslik või mitte. Viimane on peamine fakt, mis esile kerkib: võimalus blokeerida veebileht isegi siis, kui kuritegu ei ole toimumas, tulemas ega algatatud.
(SV) Tänan teid, proua juhataja. Telekommunikatsioonitööstus on üks Euroopa juhtivamaid dünaamilisi tööstusi. See vajab investeeringuid, konkurentsi ja pidevaid uuendusi, et pakkuda kodanikele parimaid võimalusi nii majanduselu kui teabe, demokraatia ja mitmekesisuse osas. Näeme selles paketi selgemaid konkurentsieeskirju ja Euroopa võimude selgemat rolli tagada, et turg on konkurentidele avatud. Tegeleme selliste teemadega nagu sageduste haldamine ja digitaalsed dividendid: uus ruum, mis on loodud rohkemate teenuste pakkumiseks ja rohkemate operaatorite tegutsemise võimaldamiseks. Proua juhataja, see kõik toob kaasa suurema vabaduse ja paremad võimalused tarbijatele. Kui toome näiteks minu koduriigi Rootsi, siis tähendab see, et ülekaal, mida vana monopol Telia on hoidnud konkurentsis majapidamistele teenuste pakkumises, on lõhutud, sest nüüd on konkurents avatud otse inimeste kodudesse. See on areng: see avab tee rohkematele valikutele, luues parema konkurentsi, ning tugevdab ka üksiku tarbija võimu ja seega ka üksikisiku õigust seoses Interneti ja lairibaga.
Proua juhataja, parlamendis on arutatud tervet Interneti-vabaduse teemat. Olen mõnikord üllatunud, kui need, kes on Euroopa Liidu ja Lissaboni lepingu vastu, nõuavad suuremaid volitusi kui liikmesriigid, mille vastu nad kõigis teistes kontekstides hääletavad. Kuulsin täna oma vasakpoolset kaasliiget proua Svenssonit palumas, et muudatusettepanek lubaks Euroopa Liidul otseselt mõjutada liikmesriikide lähenemist õigusprotsessile. See on hälbimine praegu kehtivatest lepingutest ja Lissaboni lepingust, mille üle arutleme, ning see on riigiülesuse vorm, mida keegi tegelikult arutanud ei ole. Ent õigusaktide rakendamisega oleme taganud selge jaotuse selle vahel, mida peavad tegema õigusasutused ja mida Interneti-operaatorid. Oleme taganud, et keegi ei saaks rikkuda üksiku kasutaja õigust Internetile ilma põhinõuetele vastava õigusalase ja kohtuliku protsessita. Muudatusettepaneku 138 nõudeid seega ei täideta ja mitmesugused esinenud ohud on kõrvaldatud. Arvan, et need on edusammud, millega peaksime rahul olema, sest samal ajal tagame, et Euroopa telekommunikatsiooniturg avatakse, et pakkuda suuremat vabadust, rohkem mitmekesisust ja rohkem konkurentsi, sillutades sellega teed selle suunas, et see oleks ka tulevikus dünaamiline ja maailma juht.
Mure on aga selles, et laia avalikkuseni jõudev elektronside on ikka pealiskaudsema loomusega ja lihtsalt mõttetu rämps. Tsiviliseeritud ühiskonna eesmärk on kindlasti nii nõudlik, et me ei saa lihtsalt liikuda sellise poole, mis põhineb taolisel sisul, nagu meil praegu on. Kasutame oma suurepäraseid tehnikavahendeid, et muuta inimkond võhiklikuks teabeühiskonnas ja kultuurivaenulikuks kodanikuühiskonnas. Halb raamat on halb, ükskõik kui hea on selle trükikvaliteet või paber. Kuritegu on kuritegu ka Internetis, samamoodi on ka rämps Internetis ikkagi rämps.
Hääletan telekommunikatsioonipaketi poolt, ent teen seda teatud vastumeelsusega, sest usun, et on toimunud suur telekommunikatsiooni vabastamise põhimõtte reetmine, mida direktiiv saavutama pidi. Viitan artikli 8 sõnadele juurdepääsu tagamise kohta turgu valitsevatele operaatoritele ja nende lähenemisele turule. Mulle tundub, et selle sõnastuse osas eravestluses tehtud kaup peaminister Gordon Browni ja kantsler Merkeli vahel on andnud turgu valitsevatele operaatoritele, näiteks Deutsche Telekomile, suure eelise. Me ei tea, mida peaminister Brown vastu sai. Minu arust ei ole suletud uste taga tehtud eratehingud õige viis Euroopa Liidu õigusaktide koostamiseks. Kahetsen, et see aset leidis.
Ühe riigi kodanike õiguste rakendamine teises liikmesriigis on eriti tähtis väike- ja keskmise suurusega ettevõtetele ning peaksime tagama, et tulevikus jätkatakse lairiba kasutamist rahva heaks ja et hinnad langevad, sest praeguse lairibateenuste ja Interneti väga dünaamilise arenguga, eriti just telefonside valdkonnas, on meil täiesti uued võimalused lairiba kasutamiseks. Sellel põhjusel olen tänulik ka selle eest, et GSM 900 sagedusala on ka UMTSi käsutuses ja et esimest korda on mõeldud neljanda põlvkonna võrgule, mis loodetavasti saab komisjonilt jätkuva toetuse, nii et meil on põhjalik toetus lairiba pakkumiseks, eriti just maapiirkondades.
Härra Harbour, teie olite siseturu- ja tarbijakaitsekomisjoni raportöör ning pean ütlema, et meie koostöö ja ühistegevused olid väga positiivsed. Oleme kodanike jaoks päris palju saavutanud, mis universaalteenuse osas on eriti tähtis meile, sotsiaaldemokraatidele. See telekommunikatsioonipakett on muudetud hulga kliendisõbralikumaks ja sellega on tehtud tarbijakaitsesse tähtis panus. Tulevikus peavad telekommunikatsioonioperaatorid samuti pakkuma vaid 12 kuu pikkuse kestvusega lepinguid, mis on väga tähtis. Praeguseni oli operaatoreid, kes pakkusid vaid 24-kuulisi lepinguid, mis on väga pikk aeg ja ei võimalda inimestel lepingut ennetähtaegselt üles öelda. See on päris tähtis asi. Teenusepakkujat vahetades peavad tarbijad saama oma numbri päeva jooksul säilitada. Praeguseni panid pikad ooteajad sageli inimesi odavama teenusepakkuja kasuks otsustamisest loobuma ning need on selles valdkonnas ka konkurentsi seganud. Ka siin oleme olnud väga edukad.
Oli üks punkt, mis on kogu aja vastuoluline olnud: kuidas tegeleme kriminaalvastutusele võtmisega, kui tekivad küsimused seoses kuritegude või tsiviilõiguse teemaga? Oleme täna nõukogus leitud kompromissiga teinud suure sammu edasi, sest oleme hõlmanud kohtuliku piirangu. Kohtulik piirang tähendab, et me ei jäta sanktsioonide kehtestamist ainult ettevõtetele otsustada; selle asemel oleme Euroopa inimõiguste konventsioonis sätestatud õiguste abil taganud, et tarbijad saavad ennast kaitsta ja teenusepakkujatel ei ole liigset võimu. See on väga tähtis punkt.
(PL) Proua juhataja, inimesed kardavad, et sellised meetmed nagu telekommunikatsioonipakett piiravad nende vabadust. Olen saanud selle teema kohta sadu kirju, ja mitte ainult Poolast. Tsiteerin ühte neist: "Euroopa Parlament teeb ettepaneku selliste muudatuste kehtestamiseks seadusesse, mis mõjutab minu juurdepääsu Internetile ja võib piirata või luua tingimused teatud Interneti-lehtede ja saitide kasutamiseks. Euroopa Parlamendi poolt esitatud õigusalased muudatused lubavad minu Interneti-operaatoril mulle pakkuda piiratud või tingimuslikke teenuseid. Kardan, et sellised muudatused hävitavad Interneti ja võivad Euroopa Liidu majandusele tuua kaasa soovimatud tagajärjed.”
Siin tehtud edusammud hõlmavad oluliselt täiustatud tarbijakaitset ning komisjoni kinnitusi, et see esitab ettepanekud üldiseks teavitamise nõudeks andmete kadumise korral. Sellegipoolest on mul selle paketiga probleem. Probleemi on juba välja toonud mitmed parlamendiliikmed, kaasa arvatud minu kaasliige Prantsusmaalt: valitsused on üritanud tagaukse kaudu kompromissi sisse tuua "kolme hoobi” elementi, millel tegelikult ei ole direktiiviga mingit pistmist. Pean ütlema, et minu arust on see väga ärritav.
Telekommunikatsioonipakett aitab oma võrgustiku arendamisega kaasa ka Euroopa majanduse elavdamise kavale. Telekommunikatsioonipakett aitab kõvasti kaasa tarbijate õiguste ja võimaluste suurendamisele, sest järjest rohkem tarbijaid saavad seda kasutada. Telekommunikatsioonipakett aitab palju kaasa ka demokraatia arendamisele. See võimaldab kõigile eurooplastele juurdepääsu ning annab ka uued vahendid meie õiguste ja kohustuste rakendamiseks, aga on ka regulatiivasutuse poolt loodud tasakaaluks: tasakaaluks Euroopale telekommunikatsioonisektoris tõelise siseturu loomise vahendi andmise ja olemasolevate eriteadmiste riiklikul regulatiivsel tasandil kasutamise vahel.
(SV) Tänan teid, volinik. Me vajame suuremat ühtlust elektronsides ning selgemaid ja lihtsamaid õigusakte, ning see ühtlustamine peab aitama kaasa hästi toimivale siseturule. Peamine eesmärk on suurendada konkurentsi, mis toob kaasa suurema valiku, madalamad hinnad ja parema kvaliteedi lõppklientidele. Edu saavutamiseks tuleb kaaluda paljusid erinevaid huve ja leida hea tasakaal. Telekommunikatsioonipakett ei tohi olla ega ole mõeldud kasutamiseks kriminaalseaduses või karistusmeetmetes ega mõjutada liikmesriikide menetlusseadust. Suurendatud konkurents peab olema keskne. Kõik kodanikud peavad saama oma juhtumiga kohtusse pöörduda - seda ei tohi jätta kommertsjõudude kätte. Seega loodan, et minu kaasliikmed toetavad nüüd seda kompromissi.
Pakett, mille üle täna hääletame, hõlmab sätteid, mis liiguvad täielikult selles suunas, mida telekommunikatsioonituru arengule soovida võib, tehes seda organiseeritult ja kõigi heaks: Euroopa määrus, mis on usaldatud elektroonilise side Euroopa reguleerivate asutuste ühendatud ametile (BEREC) koos segarahastamisega, ilma vetota; tasakaal konkurentsi ja uute investeeringute vajaduse vahel - funktsionaalne eraldamine piiratakse erandjuhtudega; soov koondada tähelepanu avalikele teenustele spektri haldamises; uued teenused; uus vaba juurdepääs ning tänu eriti just härra Harbourile, tarbijate õiguste märkimisväärne suurenemine. Mul on ainult kahju, et "peab kandma” tagasi lükati.
Prantsusmaa jaoks on see tekst täielikult tasakaalus; see on hea kompromiss ja siin mõtlen seda tõsiselt, pidades silmas neid kurikuulsaid vastuolulisi muudatusettepanekuid; lõplik versioon on minu arvates intelligentne, sest võimaldab rakendada Internetis intellektuaalse omandi õigusi ilma sellele juurdepääsu vabadust piiramata. Internet peab selles valdkonnas seadust kohaldama samamoodi nagu teisteski. Virtuaalmaailm ei ole seadusetu maailm ja see ei tohi alluda vaid reklaami võimule, mida toovad sisse operaatorid ja Interneti-teenuse pakkujad. Seega jagangi proua Trautmanni vaatenurka. Kompromiss asetab töötajate, artistide ja Interneti-kasutajate õigused võrdsele tasandile, ja see on hea.
Kui oleme juba andmepakettide teema juures, lubage mul puudutada Interneti neutraalsuse teemat. Minu arvates peame nõustuma, et teatud hulk võrguhaldust on vajalik. Kui ettevõtted ehitavad laiemaid torusid, tulevad teised ettevõtted ja täidavad neid torusid, ning see võib viia ummikuteni. Kes oleks võinud paar aastat tagasi ette kujutada, et meil on nüüd sellised teenused nagu BBC iPlayer või YouTube? Seega on tähtis, et operaatorid suudaksid oma võrke hallata. Idee "esimese paketina sisse, esimese paketina välja” võib osutuda kahjulikuks, eriti kui hädaabiteenuseid liiklusummikute tõttu jalge alla sõtkutakse.
(SV) Tänan teid väga, proua juhataja. Palun vabandust, et veidi hilinesin. Tahaksin alustada, öeldes, et minu arvates on tähtis ära märkida, et telekommunikatsioonipakett sellisena, nagu see täna enne hääletust on, on täitsa hea. See tugevdab konkurentsi ja kasutajate õigusi ning seda on tähtis rõhutada, kuna arvan, et see on midagi, mis arutelu käigus sageli ära unustatakse. Keskendume peaaegu ainult pisiasjadele ja ei näe mõnikord üldist pilti, ja selles ju telekommunikatsioonipakett seisnebki - konkurentsi ja kasutajaõiguste tugevdamises.
Ent siiski on praegu palju ohte meie kodanikuvabadustele ja -õigustele Internetis ning Interneti avatud ja vabale struktuurile. Need ei ole kunagi olnud nii selged kui arutelus selle üle, kas peaksime võimaldama Interneti-kasutamise keelustamist ilma kohtuistungita. Olen uhke selle üle, et nõustusime siin parlamendis, et me ei loe seda aktsepteeritavaks. Inimestele ei tohi keelata Internetti enne nende juhtumi ärakuulamist kohtus. See on tähtis, sest see on väga tõsine kodanikuvabaduste ja -õiguste piiramine. See keerab ka juriidilised põhimõtted pea peale nii, nagu me teistes kontekstides kunagi ei aktsepteeriks. Me ei keela jalgratta varastanud isikul maanteid kasutada. Seega on mul hea meel, et ütleme sellisele ettepanekule homme "ei”.
Tahaksin rõhutada, et see ei tähenda Interneti suvalist blokeerimist. Me ei saa YouTube'i sulgeda, nagu tehti Türgis, sest seal olevat üleval olnud solvangud Atatürki suhtes. Me ei taha sellist olukorda, nagu on Hiinas. Loomulikult ei saa veebilehti suvaliselt poliitilistel põhjustel sulgeda. Ent tahaksin selgelt öelda, et kodanikel ei tohi olla piiramatut õigust piiramatule ebaseaduslikule allalaadimisele! See punkt ei ole läbiräägitav. Ent peame tagama - ja see on tasakaal, mida otsime ja veel leidma peame -, et loometeoste tootjad, kelle tööd ilmuvad Internetis, saavad õiglaselt hüvitatud. Vajame selleks uut mudelit. See ei ole Prantsuse mudel. Tahame kohtulikku piirangut, juriidilist otsust põhiõiguste üle. Ent peame veel leidma selle uue sotsiaallepingu teadusühiskonnas autoriõiguste ja põhiõiguste kaitse vahel.
Üks küsimustest puudutas investeeringuid järgmise põlvkonna võrkudesse tagamaks, et telekommunikatsioonivõrkude operaatorid saavad õiglase investeeringutasuvuse ja saavad arvestada piisavalt riskidega. Praeguste eeskirjade alusel on juba võimalik mitmel ettevõttel investeerimisriski jagada. Uued eeskirjad kinnitavad seda ning ütlevad samas ka, et tuleb järgida kehtivaid konkurentsi ja mittediskrimineerimise eeskirju. See on väga tähtis. Rõhutan seda, kuna kuulen vahetevahel ainult osa loost, kuid praktikas tuleb kasutada tervet investeerimise lugu.
Teine küsimus oli andmetega seotud turvarikkumiste kohta. Operaatorid peavad võtma vastutuse, mis kaasneb nende suurte andmehulkade töötlemisega ja salvestamisega. Seetõttu toovad uued eeskirjad esmakordselt Euroopa õigusesse kohustuse teavitada andmeid puudutavatest rikkumistest. See tähendab, et sideteenuse pakkujatel on kohustus teavitada pädevaid asutusi ja oma kliente nende isiklikke andmeid mõjutavatest turvarikkumistest. Lisaks tugevdatakse privaatsuse ja andmekaitse eeskirju, näiteks küpsiste ja sarnaste vahendite kasutamisel. Internetikasutajaid teavitatakse paremini sellest, mis juhtub nende isiklike andmetega ning neile antakse paremad võimalused oma isiklike andmete haldamiseks.
Teiseks elemendiks on avatum ja neutraalsem Internet tarbijatele. Euroopa tarbijatele pakutakse veel laiemat valikut lairibainterneti teenuse pakkujaid. Internetiteenuse pakkujatel on kasutada võimsad vahendid, mille abil on võimalik eristada erinevate Interneti andmevahetuse tüüpide vahel, nagu heliside või võrdõigusvõrkude side. Olgugi, et ka internetiliikluse haldamisega saab arendada esmaklassilisi teenuseid ning tagada turvalist sidet, saab samasid tehnikaid kasutada ka side ja muude teenuste kvaliteedi vähendamiseks vastuvõetamatult madalatele tasemetele. Seepärast on uute Euroopa Liidu eeskirjadega riiklikel telekommunikatsiooni reguleerivatel asutustel õigus määrata võrguside teenuste minimaalne kvaliteeditase Euroopa kodanike neutraalsuse ja vabaduste edendamiseks andmeside võrkudes.
Esmalt kinnitab kompromiss selgelt meie kodanike vabadusi nagu need on sätestatud ka põhiõiguste hartas, kaasa arvatud õigus juurdepääsuks Internetile, mis on oluline osa sõna- ja teabevabadusest. Teiseks näeb kompromiss ette, et ebaproportsionaalsed lahendused, mida pakuti välja interneti kasutajate õiguste piiramiseks, ei ole seaduslikud. Kolmandaks kinnitab kompromiss, et alati peab olema antud võimalus pöörduda juhtumiga kohtuniku, sõltumatu ja erapooletu kohtu ette, kelle langetatud otsust tuleb ka austada.
Arvan, et minu teine ja tähtsam mõte on see, et internetiruum ise - elektrooniline side, sektor kui selline - on jõudsalt kasvav, üha arenev ja dünaamiline sektor. Meie ülesanne reguleeriva organina on tagada selle dünaamilisuse ja innovatsiooni jätkumine. Lõime reguleeriva raamistiku, et anda klientidele võimalus sellest osa saada, et anda neile õigus teada nendest teenustest, et anda neile võimalused neist kasu saada - see kõik on vajalik. Kuid Internet ei ole see jõuliselt kasvav koht - ja te nägite kui dünaamiline see on arvestades kõigi nende kirjadega, mis te seoses selle ettepanekuga saite - seda ei ole olemas, kuna oleme piiranud Interneti kasutamist, seda ei ole olemas, kuna oleme uusi ärimudeleid peale sundinud. Oleme piiranud seda, mida inimesed on teinud. Tahame uusi tegijaid, väikeettevõtteid, suuri ettevõtteid ja investeeringuid.
Tahan öelda, et selle telekomi paketi kompromissi poolt hääletades näitab parlament üles selgelt, et valime reguleeritud turu, mitte reguleerimata konkurentsi. See näitab ka kasuliku arengustrateegia olemasolu praeguses kriisis ning samuti valmistab Euroopa ühiskonda ette digitaalseks ajastuks. Tänu mittediskrimineerimisklauslile vanade operaatorite ja uute turule pürgijate vahel aitab hääletamine tagada ka tasakaalu liikmesriikide õiguste ja komisjoni pädevuste vahel. Ka näitab hääletamine, et Euroopa Parlament teeb edusamme oma kaasotsustamisõiguste kasutamises, seda eriti spektrieralduse poliitika küsimuses, mida peetakse avalikuks kaubaks, ning toetuses mida parlament taas ringhäälinguorganisatsioonidele ja teenustele pakub.
Tõestada, et Hadopi on sõltumatu ja erapooletu kohus, tähendaks seda, et sellele ülemametile tuleks anda kõik need kohustused, millest ka kohtunik peab kinni pidama: kaitseõigus, kohtuprotsess, milles kuulatakse mõlemat osapoolt ja avalikustatus. Loomulikult kukutaks see kokku süsteemi, mis - nagu Prantsusmaa õigussüsteem seda on - tugineb süüdistuste ja karistuste arvutistamisele ja individuaalsuselt eemaldumisele. Seepärast palun ma olla Euroopa komisjonil ülimalt hoolikas selle telekomi paketi seadusandlusesse üle kandmisel.
Euroopa Liidu telekommunikatsioonialane õiguslik raamistik koostati 1990ndatel eesmärgiga liberaliseerida riiklike monopolide võimu all olevat koduturgu. Vahepeal on aga toimunud murrangulised tehnoloogilised muudatused mobiilside ja Interneti valdkonnas. Euroopa Liidu telekommunikatsiooniteenuste turgu reguleerivate õigusaktide kavandatavate reformide eesmärgiks, mille üle parlament homme hääletab, on kohandada Euroopa Liidu seadused nende muudatustega, parandades näiteks kasutajate positsiooni elektroonikaseadmete turul.
Minu isiklik seisukoht on, et juurdepääs Internetile on oluline tegur, mis toetab haridusprotsessi ning näitab, et inimesed saavad kasutada oma sõnavabadust ning pääseda ligi teabele ning tööturule. Internetikasutajatele ei tohi keelata juurdepääsu Internetile ning nende kasutamisõigusi ei tohi piirata ilma eelneva pädeva kohtu otsuseta. Seepärast arvan, et tuleb taastada kaks kõige olulisemat muudatusettepanekut - number 138 ja 166 - mis võeti parlamendis vastu esimesel lugemisel 2008. aasta septembris. Need muudatusettepanekud taastaksid kasutajate õiguse tagamise, paneksid seire teostamise kohustuse sisemistele reguleerivatele asutustele ning muudaksid seadusevastaseks kodanike juurdepääsu suvalise peatamise ja vabalt kasutatava piiramise rakendustele, teenustele ja sisule, mis on Internetis avaldatud.
kirjalikult. - (ET) Uued reeglid, mille esitleb uus telekomi pakett, aitavad kaasa telekomituru korrastamisele ja edendavad tarbijakaitset. Tarbijatel on oluliselt lihtsam saada infot oma teenusepakkujalt ning teenusepakkujat vahetada. Lepingueelne info peab ütlema, kas tarbija on lepinguga mingiks kindlaks ajaks seotud. Samuti ei saa teenusepakkujad tarbijad kinni hoida rohkem kui 24 kuud. Telefoninumbri liigutamine ühe teenusepakkuja juurest teise juurde peab ära tegema ühe tööpäevaga. Paranenud on teenuste pakkumise läbipaistvus, tarbijatele on hinnavõrdluse võimalus veebilehtedel ning kohalikke operaatoreid võib kohustada pakkuma teenuseid puudega inimestele. Tarbijad võivad küsida hinna ülempiiri, kui nende tarbimine jõuab kuus teatud piirini. Kui teenusepakkuja levitab tahtmatult kellegi isikuandmeid internetis, peavad nad sellest inimesele korralikult teada andma.
(CS) Hääletasin Böge raporti vastu vahendite eraldamise kohta Globaliseerumisega Kohanemise Euroopa Fondist, sest eelkõige Austria taotluse puhul hõlmab see äärmiselt ebasüstemaatilist lähenemisviisi, mis kajastub enneolematult suures toetuse määras inimese kohta. Kui peab olema ajaliselt piiratud üksiktoetus, mille eesmärgiks on aidata globaliseerumise tagajärjel koondamise tõttu kannatavate töötajate aitamine, peab kõnealune toetus olema seotud üksikisikute tegelike vajaduste ja tegeliku majandusolukorraga. Siiski seda ei toimu ja vastupidi, kõnealuse toetuse määramise menetlus on olnud juhuslik ja omavoliline. Minu arvates on seega vajalik kehtestada kindlad kriteeriumid. Vahendite praegune kasutamine ei ole probleemi lahendus, vaid pigem maksumaksja raha raiskamine.
Kuid peame vaatama ka oma piire, et näha, kuidas kehtestame vaesemate riikidega kaubanduse hõlbustamiseks tõkkeid. Paljudel juhtudel näevad vaesemad riigid, et kaubanduseeskirjad on moonutatud nende vastu ja nad vaatlevad selliseid küsimusi nagu ühine põllumajanduspoliitika, puuvilla toetused, sanitaar- ja fütosanitaareeskirjad, ning tariifid kõrgema väärtusega ELi saabuvale impordile. On oluline näidata, et kaubandussüsteem on tõeliselt avatud ja me aitame vaesemaid riike nii palju kui võimalik, et vaesust likvideerida.
Kõnealused olukorrad, mis toimuvad ärevust tekitava kiirusega, eeldavad, et otsustajad mõtleksid hoolikalt nii Euroopa majandus- ja sotsiaalse mudeli kui ka selle jätkusuutlikkuse ja tuleviku peale. See tähendab ka seda, et on väga oluline edendada uute kvaliteetsete töökohtade loomise viise. Selleks et see õnnestuks, peame pakkuma abi, eemaldama tõkked ja lõpetama õigustamatu bürokraatia neile, kes on endiselt valmis riskima uute ettevõtete loomise ja uuenduslike projektidega liitumisega vaatamata raskustele.
Kolm aastat pärast selle loomist 2006. aastal ja praeguses ülemaailmse majandus- ja finantskriisi kontekstis oli äärmiselt oluline leevendada kõnealuse Euroopa fondi kasutamist haldavaid tingimusi. Rootsi, Austria ja Holland on täna kõnealuste tõhusamate ja kiiremate meetmete sihtmärk, ning ma ootan, et kõikidel ELi liikmesriikidel on edaspidi nendele vahenditele parem juurdepääs. Kuna see on seotud finantsraamistikuga aastateks 2007-2013, ei tohi maksimaalne iga-aastane fondi summa ületada 500 miljonit eurot, aga on oluline, et kõnealuseid vahendeid kasutatakse täielikult, mis ei ole hetkel nii.
kirjalikult. - (FR) Rootsi, Austria ja Hollandi töölised langevad globaliseerumise ohvriks. Me kordame oma tugevat vastuseisu kõnealuse fondi aluseks olevale filosoofiale, mis muudab Euroopa töötajad üksnes nn kohandamisnäitajateks, võimaldades tõrgeteta töö neoliberaalse üleilmastumise vormis, mida ei ole iialgi kahtluse alla seatud. Selliste suurtootjate huvid nagu USA ettevõte Ford, praegune Volvo Cars omanik, kelle kasum 2009. aasta kolmandas kvartalis oli peaaegu 1 miljard, või Aviva, Axa ja BlackRock, Heijmans NV peamised aktsionärid tõrjuvad täna kõrvale Euroopa kodanike üldised huvid. Fond aitab kõnealusele paljaksröövimisele kaasa.
kirjalikult. - (DE) Taas kord tuleb globaliseerumise tagajärgi leevendada Euroopa Globaliseerumisega Kohanemise Fondi kasutuselevõtmise abil. Kahjuks on seekord ka Styria kõvasti lüüa saanud. Kokku 744 inimest üheksast eri ettevõttest on viimaste kuude jooksul oma töökoha kaotanud ning seetõttu on Styria provints palunud ELi abi. Nagu eelnevate taotluste puhul, on kõike väga põhjalikult uuritud, ja mul on hea meel, et Styria inimesed vastavad kõikidele nõuetele. Eriti praeguse majandus- ja rahanduskriisi ajal tuletatakse meile taas kord selgelt meelde globaliseerumise negatiivset mõju.
kirjalikult. - (PL) Toetasin Euroopa Globaliseerumisega Kohanemise Fondi kasutuselevõtmist, sest praegune olukord tööturul nõuab töötajate nimel tegutsemist. Eelnevatele kriisidele oli omane asjaolu, et need mõjutasid konkreetseid piirkondi ja olid koondunud ühte kohta. Sellistel aegadel said kõik, kes kaotasid oma töökoha või seisid silmitsi finantsprobleemidega, minna välismaale tööd otsima või mitu töökohta hankida. Praegu ei ole sellised valikud finantskriisi ülemaailmse iseloomu tõttu kättesaadavad.
Praegune olukord finantsturgudel eeldab, et toetaksime paljusid miljoneid inimesi, kes on viimase aasta jooksul oma töökoha kaotanud. Ma ei räägi loomulikult abist töö otsimisel, vaid ka tööturu paindlikkuse kasutamisest, aidates töötajatel saada uusi kvalifikatsioone ja korraldades asjakohaseid koolitusi, näiteks arvutite kasutamises või karjäärialaste nõuannete jagamises. Enamik raha Euroopa Globaliseerumisega Kohanemisega Fondist peaks olema määratud ettevõtluse edendamiseks ja füüsilisest isikust ettevõtjana tegutsemise toetamiseks, sest kui inimesed on oma töökoha kaotanud, on ettevõtte loomine ja iseseisev sissetuleku loomine võimalus säilitada majanduslikku stabiilsust ja areneda.
Volvo Carsis tehtud koondamiste mõju peab komisjon "märkimisväärselt negatiivseks kohalikule ja piirkondlikule majandusele” Lääne-Rootsis. Volvo Cars on Lääne-Rootsis väga oluline tööandja. Kui Euroopa Parlament ei võta meetmeid, kannatavad selle all kõvasti Volvo Carsi töötajad ja selle tarnijad. Sotsiaalse marginaliseerimise ja alalise tõrjutuse oht on väga suur. Seda aga meie liberaalidena ei aktsepteeri. Me tunneme sügavalt kaasa kõikidele, keda tööpuudus mõjutab, ja tahaksime väga näha, et koolitus nende jaoks kättesaadavaks muutub.
Raportis on õigustatud meie seisukoht, kui selles rõhutatakse, et "on erinevaid põhjusi maksete näilise aeglustumise kohta võrreldes oodatud rütmiga sõltuvalt asjaomasest liikmesriigist. Esiteks on praegune majandusolukord mõnedel juhtudel muutnud keeruliseks riikliku kaasfinantseerimise tagamise. Teiseks selgitab asjaolu, et maaelu arengukava elluviimise profiil 2009. aastal on vähem dünaamiline kui eelneva programmeerimisperioodi asjaomane aasta, teatavate kavade hiline heakskiitmine ning Rumeenia ja Bulgaaria puhul, piisava eelneva kogemuse puudumine maaelu arengukavade elluviimine.”
kirjalikult. - (EL) Hääletasin ettepaneku vastu, sest üldiselt edendab see turgude ja kaubandussüsteemi liberaliseerimist, mis ainult kahjustab vaeseid ja arenevaid riike ja ei ole planeedi keskkonnavajaduste huvides. Arvan, et kaubanduse liberaliseerimine ja selle katastroofilised tagajärjed, mis on aidanud kaasa praegusele finants-, majandus-, kliima- ja toidukriisile ning töökohtade kaotusele, vaesusele ja deindustrialiseerimisele, tuleks tagasi lükata. Samuti hääletasin ettepaneku vastu, sest see ei taga täielikku austust valitsuste õiguste jaoks kaitsta oma suutlikkust reguleerida ja tagada põhiteenuseid, eelkõige üldkaupade ja -teenuste valdkonnas, nagu tervis, haridus, kultuur, sideteenused, transport, vesi ja energia.
kirjalikult. - (FR) Hääletasin resolutsiooni ühisettepaneku vastu Doha arengukava eesmärkide kohta pärast WTO seitsmendat ministrite konverentsi. Tegin seda üldisest vaatenurgast, sest sellel puudub selgelt suund seoses arengu ja austuse edendamisega arengumaade jaoks, kuid konkreetsemalt seetõttu, et ehkki on oluline Doha läbirääkimiste voor edukalt kokku võtta, ei saa seda mingi hinnaga teha. Rahvusvaheline kaubandus peab võtma arvesse Euroopa pikaajalist traditsiooni koostöös vaeseimate riikidega. Lisaks sellele, põllumajanduse ja teenuste liberaliseerimise teemal, ma ei toeta kõnealuses resolutsioonis soovitatud lähenemisviisi, seda enam, et kõiki muudatusettepanekuid, mis olid ette nähtud teksti tasakaalustamiseks, ei võetud vastu. Näiteks on kõne alt väljas kokkulepe kiirendada läbirääkimisi teenustesektoris (et saavutada suuremat liberaliseerimise määra).
kirjalikult. - (PT) Ma olen selle poolt, et Euroopa Liit mängib juhtivat rolli praegustel WTO läbirääkimistel, et võtta kokku Doha läbirääkimiste voor, pidades silmas uusi globaalseid väljakutseid, nagu kliimamuutused, julgeolek ja toidu autonoomia. Loodan, et tulemuseks on uued turuvõimalused ja mitmepoolsete kaubanduseeskirjade tugevdamine, et kaubandus teeniks säästvat arengut. WTO võiks globaliseerumisega paremini toime tulla. Saan siiski aru, et praeguse majanduskriisi kontekstis on WTO vastu võetud eeskirjad ja kohustused suures osas takistanud selle liikmetel võtta kasutusele piiravad kaubandusmeetmed ning on suunanud neid vastu võtma majanduse taastamise meetmeid.
Lükates tagasi meie kavandatud muudatusettepanekud, vastasid nad eitavalt suurtele muutustele läbirääkimistes, mis oleksid seadnud eesmärgiks arengu ja sotsiaalse edendamise, õigustega töökohtade loomise ning võitluse nälja ja vaesuse vastu. On taunitav, et nad ei pidanud peamiseks prioriteediks kaotada finantsvarjupaiku, edendada toidualast autonoomiat ja toiduainetega kindlustatust, toetada kvaliteetseid avalikke teenuseid ja austada valitsuste õigust säilitada oma majandusi ja avalikke teenuseid, eelkõige tervise, hariduse, vee, kultuuri, sideteenuste ja energia valdkonnas.
kirjalikult. - (FR) Ei, ülemaailmne vabakaubandus ei ole lahendus praegusele kriisile. Vastupidi, see on üks selle peamistest põhjustest. Doha läbirääkimiste voor on takerdunud algusest peale ja on aasta aega olulise probleemi tõttu paigal seisnud. Nimelt on süsteem jõudnud oma lubatava piirini kõigi jaoks - olgu nad arenenud, arenevad või vähimarenenud, mis on rahvusvaheline erikeel riikide jaoks, mis on vaesed ja sunnitud integreeruma äärmiselt konkurentsivõimelisse maailmaturgu, mis need alla neelab. Euroopas elame vastavalt pseudoeliitide loodud paradoksidele, kes valitsevad ja tahavad, et me kõik oleksime samal ajal rikkad ja vaesed: vaesed, sest peame olema alatasustatud, et konkureerida kaubandussõjas, mis sunnib meid võitlema madala töötasu määraga riikide vastu, ning rikkad, et saaksime tarbida odavat ja sageli vähekvaliteetset importkaupa, mis ujutab meie turgusid üle.
kirjalikult. - (FR) Loodan, et Doha arenguvoor viib selleni, et kehtestame õiglased ja erapooletud kaubandussuhted. Seetõttu kiitsin heaks oma poliitilise fraktsiooni esitatud muudatusettepanekud, mille eesmärgiks on parandada kõnealust resolutsiooni, et tugevdada arenguga seotud nõudeid; nõuda, et avalikke teenuseid ei seataks kahtluse alla läbirääkimistel teenuste kohta; nõuda seoses tööstustariifidega, et vajadus võtta arvesse iga riigi arengutaset, mitte järsku avada kõnealuseid sektoreid konkurentsile tunnustataks; ning viimaks, et säilitataks teatava tootmise erikohtlemise põllumajandussektoris.
kirjalikult. - (ES) Pärast 30 aastat vaba turu fundamentalismi seisab maailmamajandus silmitsi suurima kriisiga alates 1930. aastate suurest depressioonist. Maailma Kaubandusorganisatsiooni neoliberaalne programm, mis hõlmab piirangute vähendamist, liberaliseerimist ja teenuste erastamist, on toonud kaasa rohkem vaesust maailma elanikkonna jaoks nii arengumaades kui ka tööstusriikides. Meie fraktsioon on alati tagasi lükanud kaubanduse liberaliseerimise ja selle hävitavad tagajärjed, mis aitavad kaasa praegusele finants-, majandus-, kliima- ja toidukriisile.
Nendel põhjustel olen hääletanud parlamendi resolutsiooni vastu WTO ministrite konverentsi kohta ja meie fraktsioon on esitanud ettepaneku uue mandaadi nõudmise kohta WTO läbirääkimisteks. Kõnealune mandaat tuleb kohandada maailma praegusele olukorrale. Selle eesmärgiks peab olema saavutada rahvusvahelise kaubandussüsteemi tõeline reform ja tagada, et võetakse vastu vabakaubanduse õigusnormid, mis austavad rahvusvahelisi kokkuleppeid ja riiklikke õigusnorme sotsiaalse õigluse, keskkonna, toiduainete iseseisvuse ja jätkusuutliku põllumajanduse valdkonnas.
kirjalikult. - (DE) Euroopa Rahvapartei (kristlike demokraatide) fraktsiooni, Euroopa Konservatiivide ja Reformistide ja Euroopa Demokraatide ja Liberaalide Liidu fraktsiooni resolutsiooni ühisettepanek Doha arenguprogrammi kohta ning WTO jätkavad globaalse liberaliseerimise suunda kõikides majandusvaldkondades. Ei ole kahtlust, et kaubandustõkete kaotamine ja kaubanduse suurendamine mõnedes valdkondades toob rohkem jõukust. Samuti oleme näinud, et vabakaubandus, eelkõige sarnaselt arenenud riikides, on samuti kasulik.
Siiski, kui kaubanduspartnerid on oma arenguetappides liiga erinevad, on paljudel juhtudel mõlema osapoole jaoks negatiivset mõju. Turgude täieliku avamise tagajärg arengumaade ekspordiks tööstusriikidest on mõnikord olnud kohaliku majandusstruktuuri hävimine, kõrgem vaesuse määr inimeste jaoks ja selle tulemusena rohkem inimesi, kes tahavad rännata lääneriikidesse. Teisest küljest on Euroopa üle ujutatud odavate kaupadega Kaug-Idast, mille tootmine on paljudel juhtudel hõlmanud töötajate ärakasutamist. Kodumaine tootmine on ümberasustatud ja peatatud, mille tulemuseks on tööpuudus Euroopas. Sellest seisukohast on seega teatavad kaubandustõkked, näiteks toidu autonoomia säilitamiseks Euroopas, väga loogilised. Ei tohiks unustada, et teenuste liberaliseerimine finantsturul mängis praeguses finants- ja majanduskriisis suurt rolli. Siiski, resolutsiooni ettepanekuga pooldatakse liberaliseerimise protsessi jätkamist ja suurema rolli andmist WTOle osana uuest globaalse korra poliitikast ning seetõttu häälestasin selle vastu.
kirjalikult. - (DE) Hääletasin täna Doha arenguprogrammi käsitleva resolutsiooni vastu, sest olen igasuguse avalike teenuste liberaliseerimise vastu. Pean eelkõige silmas veevarustuse, tervishoiuteenuste ja energiasektori teenuste liberaliseerimist. Ühiskonna ühtekuuluvuse seisukohast on oluline, et kõikidel kodanikel on juurdepääs avalikele teenustele. Kõnealuste teenuste osutamine peab olema kvaliteetne, võttes arvesse kõikehõlmavuse põhimõtet, ning eelkõige peavad teenused olema taskukohased. Seoses sellega peavad liikmesriikide ametiasutused omama suurt kaalutlusõigust ja ulatuslikke võimalusi teenuste kujundamiseks.
kirjalikult. - (FR) Praegusel globaliseerumise ajastul on tõhus süsteem kaubanduse reguleerimiseks olulisem kui kunagi varem. See on Maailma Kaubandusorganisatsiooni roll, mis loodi 1995. aastal GATTi asemel. Nagu on rõhutatud parlamendi parempoolsete esitatud resolutsiooni ühisettepanekus, mille poolt ma täna lõunaajal hääletasin, on WTO-l oluline roll globaliseerimise parema juhtimise tagamisel ning selle hüvede ühtlasemal jaotamisel. Selgelt valivad protektsionismi pooldajad, kes pööravad iseendi vastu, vale sihtmärgi, kui nad muudavad WTO kontrollimatu liberaliseerimise surmavaks relvaks. See oli tolleaegne kõnealuse ÜRO üksuse juht Pascal Lamy, kes näitas 1999. aastal teed: milleks oli, vastupidi, kontrollitud globaliseerumine.
Selleks et seda rada järgida, pakub Euroopa Parlament välja mõned praktilised lahendused: täielikult tollimaksuvaba ja kvootideta turgudele juurdepääs kõige vähemarenenud riikidele, edukas Doha läbirääkimiste vooru tulemus arengumaadele, nõuded seoses keskkonna- ja sotsiaalsete standarditega, ning komisjoni juhitud mandaat põllumajandusküsimustes. Kõnealuste lahenduste väljapakkumisel juhime tähelepanu ka sellele, et Euroopa Liit peab seadma prioriteediks oma poliitilised eesmärgid, mitte lihtsalt keskenduma kaubanduseesmärkidele.
kirjalikult. - (PL) Tervitan rõõmuga resolutsiooni WTO kohta, sest see on hetkel äärmiselt oluline probleem. Kriis on loomult ülemaailmne ja sellest väljumine nii kiiresti kui võimalik on meie kõigi huvides. Arvan, et üks viis kriisi tõhusalt piirata on laiendada maailmakaubandust. Majanduse reformi piiramine piirkondlikule või riiklikule tasandile on lihtsam, kuid pikemas perspektiivis ei ole see hea viis võidelda kriisiga, mis on ulatuselt ülemaailmne ning millega võitlemine eeldab ühiste vahendite kasutamist maailma tasandil. Seega peaksime andma endast parima, et kiirendada läbirääkimisi Maailma Kaubandusorganisatsiooni raames, sest kõnealused läbirääkimised liberaliseerivad kaubandust. Samas peame võtma kasutusele usaldusväärsed konkurentsipõhimõtted. Kõnealustes põhimõtetes on tootekvaliteedi standardid ja tootmistingimused eriti olulised, sealhulgas kliimamuutuste ja süsinikdioksiidi heitkoguste vähendamisega võitlemise kontekstis. Väga tundlikud kaubad, nagu põllumajandus- ja toidukaubad, eeldavad äärmiselt usaldusväärset lähenemisviisi. Tulevikus peaksime mõtlema sellele, kas koos kaubanduse liberaliseerimisega põllumajandustoodete valdkonnas WTO raamistikus maailma tasandil ei peaks me võtma kasutusele ka põllumajanduspoliitika mõnede elementide standardimist maailma tasandil. Arvesse tuleks võtta põllumajandussektori erilist iseloomu - selle sõltuvust ilmastikutingimustest, kvaliteediküsimusi seoses toiduainetega kindlustatusega, tootmistingimusi ja maailma toiduvaru tagamise probleemi. WTO läbirääkimistel peame üles näitama teiste paremat mõistmist ja rohkem head tahet.
kirjalikult. - (EL) Hääletasin ettepaneku vastu, sest see põhineb täielikult nn terrorismivastase võitluse doktriinil ja poliitikal, mida kasutatakse endiselt õiguste ja vabaduste piirangute õigustamiseks ning sõjalise sekkumise ja Lissaboni lepingu raames kasutusele võetud meetmete seadustamiseks. Lisaks on Euroopa Parlament jäetud lõppkokkuvõttes välja meetmete ühistest õigusaktidest, uurimisest ja kontrollimisest seoses üksikisikute õiguste ja terrorismivastase poliitikaga, nõrgendades seeläbi olulistes küsimustes oma rolli. Lõpuks rõhutaksin, et kõigele muule vaatamata võeti kahjuks vastu muudatusettepanek, mis moonutab valitsusväliste organisatsioonide rolli, muutes viimased teabe levitajateks ja eri n-ö terrorismivastaste julgeolekuteenuste vahendiks, selle asemel, et olla abistajad ühiskondades, kus nad tegutsevad.
kirjalikult. - (PT) Avalik juurdepääs dokumentidele on oluline tegur tagamaks, et on olemas asutuste demokraatlik järelevalve ja nad tegutsevad tõhusalt, suurendades seeläbi kodanike usaldust. Stockholmi programmi raames kinnitas nõukogu taas läbipaistvuse olulisust ja kutsus komisjoni uurima parimat viisi tagamaks läbipaistvust otsustusprotsessis, juurdepääsu dokumentidele ja head juhtimistava, võttes arvesse Lissaboni lepingus pajutud uusi võimalusi. Ma ei kahtle, et dokumentidele juurdepääsule kohaldatava määruse õiguslik alus vajab muutmist nagu ka õiguslik kontekst, milles see peaks tegutsema, eelkõige seoses suhetega liidu asutuste ja kodanike vahel.
Me saame aru, et on vaja teistsugust vastavuse raamistikku rahvusvahelise õigusega. Me ei aktsepteeri topeltstandardite poliitikat seoses kolmandate riikide valitsuste, füüsiliste või juriidiliste isikute, rühmituste ja mitteriiklike üksustega, mida hinnatakse vastavalt Ameerika Ühendriikide või Euroopa suurjõudude huvidele. Näidetest puudust ei ole. Mainides ainult mõnda, on meil illegaalse okupatsiooni juhtumid Lääne-Saharas, Aminatou Haidar ja teised Sahrawid, keda peetakse kinni Marokos, ning Türgi sanktsioonid kurdide ja Küprose vastu.
kirjalikult. - (FR) Hääletasin kõnealuse resolutsiooni poolt, sest meie Euroopa Parlamendi liikmete jaoks on oluline kasutada oma parlamentaarset kontrolli otsuste üle kehtestada sanktsioonid isikute vastu, kes on seotud al-Qaeda ja Talibaniga nagu ka isikud, kes panevad Zimbabwes ja Somaalias ohtu õigusnormid. Valitud õiguslik alus on vastuvõetamatu. Palume konsulteerimist tavapärase õigusloomemenetluse raames ja olla teavitatud arengutest ÜRO sanktsioonide komitee töös. Lõpetuseks, kahetsen kõnealuses küsimuses äärmiselt administratiivset lähenemisviisi, mida nõukogu alal hoiab, kuigi räägime siin meetmetest seoses üksikisikute õigustega.
kirjalikult. - Fraktsioon ECR on tugevaim terroristidevastaste meetmete toetaja ELis ja usume eelkõige, et peame tegema koostööd, et tulla toime pideva terroriohuga. Fraktsioon ECR on siiski otsustanud jääda kõnealuse resolutsiooni suhtes erapooletuks kahel konkreetsel põhjusel: esiteks oleme vastu igasugustele õigusaktidele, mis suunavad meid ühise Euroopa välis- ja julgeolekupoliitika poole, aga teiseks tahame selle asemel näha paremat ja tugevamat koordineerimist ja koostööd ELi ja liikmesriikide valitsuste vahel ning oleme väga pettunud, et kõnealuses resolutsioonis seda piisavalt ei käsitletud.
kirjalikult. - (PT) Loogika nende küsimuste taga, mida on küsitud, ületab üksnes doktriini hindamise ja järjekindluse väljendatud kavatsuste ja nende tõlgenduse vahel. On ka praktiline tagajärg, mis tuleneb vanast ütlusest, et kes suudab teha rohkem, suudab teha ka vähem, ning see puudutab järgmist: mis mõtet on üksusel, millel on pädevus kriminaalasjades ning terrorirünnakute ennetamises ja võitluses nende vastu, olles kaasatud kaasotsustamismenetlusse, et olla hiljem välja jäetud a priori, kui teised meetmed on kaalul, mis kodanike õigusi mõjutades võib ka kõnealuses kontekstis oluline olla?
On äärmiselt oluline, et viis, kuidas Lissaboni lepingut õigusaktides tõlgendatakse vastab tegelikkuses parlamendi volituste ja pädevuste nimetatud tugevdamisele. Vähemalt mõnedel juhtudel, nagu tõstatati küsimuses, peaks olema võimalik omada topelt õiguslikku alust, kui kodanike õigused on kaalul ja terrorismivastane poliitika on ohus. Teistel juhtudel, näiteks Zimbabwe ja Somaalia, valikulist konsulteerimist tuleks kavandada, nagu on tegelikult sätestatud Stuttgardi deklaratsioonis Euroopa Liidu kohta, mida mainiti küsimuses.
kirjalikult. - (DE) Viimastel aastatel on kärbitud üha enam vabadusi terroriga võitlemise nimel. Kokkuleppega SWIFT ja Stockholmi programmiga on eelkõige nn läbipaistev isik muutumas üha enam tegelikkuseks. Loomulikult on kaasaegse tehnoloogia, globaliseerumise ja piirideta ELi ajastul oluline, et ametiasutused teevad koostööd ja valmistavad end ka vastavalt ette. Riik ei tohi siiski laskuda terroristide tasemele. Me peame mõtlema üksnes ELi ja üksikute liikmesriikide küsitava rolli peale seoses LKA ülelendude ja salajaste USA vanglatega.
- (PL) Hr president, uus jäätmedirektiiv kavandati tagama alust uue ühiskonna loomiseks Euroopas, mis tegeleks üldiselt jäätmete ringlussevõtuga. Liikmesriikidele kehtestatakse mõned väga ambitsioonikad eesmärgid. Kas need eesmärgid ei ole aga liialt ambitsioonikad ja kas liikmesriigid, eriti uued riigid, suudavad täita rangeid nõudeid? Tuleb märkida, et vanadel liikmesriikidel on olnud tunduvalt rohkem aega oma jäätmehooldussüsteemide kohandamiseks karmidele nõuetele vastavalt, samas kui uued riigid on sunnitud kasutusele võtma õigusmehhanismid ja rajama tunduvalt kiiremini vajaliku infrastruktuuri.
Uue jäätmedirektiivi ettepanek põhjustab vaidlusi paljudes Euroopa riikides. Ma ei arva, et meid peaks siis üllatama asjaolu, et nõukoguga oli väga raske kompromissile jõuda. Eilsel arutelul ütlesid paljud parlamendiliikmed, et nad ei ole direktiivi kompromissiga rahul. Mina kardan aga, et veelgi rangemate nõuete kehtestamine võib põhjustada probleeme selle seaduse rakendamisel. Uus jäätmedirektiiv sunnib riike, kes on hooletusse jätnud olmejäätmete hoolduse, otsustavalt tegutsema. Need riigid on sunnitud kasutusele võtma õigus- ja majanduslikud mehhanismid, et need pigem stimuleeriksid kui koormaksid majandust. Uus direktiiv peaks stimuleerima leidma uusi töökohtade loomise viise. Seepärast hääletasin ma raporti poolt.
(HU) Tänan teid, hr juhataja. Jäätmedirektiiv, mille me nüüd vastu oleme võtnud, sisaldab kompromisse ja võib seetõttu saada paljude rünnakute märklauaks. Ma mõistan kõigi nende keskkonnateadlike kodanike muret, kes pöördusid minu poole palvega direktiivi mitte toetada. Samas tahaksin aga märkida, et teksti on kaasatud paljud minu kui eraldiseisva liikme esitatud muudatusettepanekud, mis on koostatud arenevas vaimus koostöös keskkonnaorganisatsioonidega. Selle direktiivi parim omadus on jäätmehierarhia vastuvõtmine. Kõige olulisemal kohal on jäätmete vältimine, sellele järgnevad taaskasutamise/ringlussevõtu erinevad vormid ning viimasena tuleb jäätmete kõrvaldamine, mida tuleb võimalusel vältida või vähemalt vähendada. Hääletasin direktiivi poolt peamiselt seepärast, et sellega võeti vastu hierarhia põhimõte ning ma loodan, et tulevikus suudame me seda parendada.
(CS) Hr juhataja, ma toetasin täna jäätmete raamdirektiivi läbivaatamist. Üks põhjuseid selleks oli, et pärast direktiivi vastuvõtmist saab Tšehhi Vabariik keelata jäätmete impordi, kuigi see on vastuolus riikliku kavaga. Tänu parlamendi sekkumisele sisaldab muudetud tekst ka uusi eesmärke ringlussevõtmise valdkonnas. Lõuna-Euroopa riikide arvates on need liialt ambitsioonikad, samas kui skandinaavlased ja ka tšehhid leiavad, et need ei nõua piisavalt. Ma tervitan saavutatud kompromissi. Erinevatel riikidel on erinevad lähtepunktid ja see direktiiv on ühine algus. Täna toodetakse jäätmeid 3,5 tonni inimese kohta ja Lõuna-Euroopa riikides läheb kuni 90% jäätmetest prügilatesse. Viieastmeline jäätmehierarhia kaasatakse esimest korda Euroopa õigusakti: esimesel kohal on vältimine, siis taaskasutamine, seejärel ringlussevõtt ja alles siis põletamine energiatootmise eesmärgil. Prügilatesse tuleb jäätmejäägid ladestada alles viimasel võimalusel. Hindan väga pr Jacksoni tehtud tööd. Suur tänu talle selle Euroopale kasuliku kompromissi saavutamise eest.
(CS) Ka mina tervitan direktiivi vastuvõtmist. Vähesed on rahul eesmärkidega, mille järgi tuleb ringlusse võtta vähemalt 50% majapidamisjäätmetest ja 70% tööstusjäätmetest. Mõnede jaoks ei ole see piisavalt ambitsioonikas; teised arvavad, et see eesmärk on ebareaalne. Tšehhi Vabariigis nähakse seda tõenäoliselt sammuna tagasi, kuid oluline on see, et direktiiv ei takista riikidel vastu võtta rangemaid ja kohustavamaid siseriiklikke õigusakte, mis minu arvates on praegusel juhul väga soovitav. Vaadates küsimust Tšehhi Vabariigi seisukohast leian ma, et säte, millega lubatakse olmejäätmete põletustehased ümber liigitada jäätmeid kasutavateks keskusteks, on äärmiselt mitterahuldav. See võib tähendada jäätmete massilist importi naaberriikidest, kuna ELis on lubatud jäätmeid importida nende kasutamise eesmärgil. Mul on raske ette kujutada, milline tõhus kontrollimehhanism suudaks otsustada, kas imporditud jäätmeid kasutati tõepoolest või hoopis põletati. Seepärast peaksid riigid, kes ei soovi muutuda kogu Euroopa põletustehasteks, tegema kõik võimaliku nimetatud sätte eemaldamiseks direktiivist.
(HU) Tänan teid väga, hr juhataja. Mulle valmistas heameelt hääletada direktiivi küsimuses, mis käsitleb keskkonnakvaliteedi standardeid veepoliitika valdkonnas, ja ma tahaksin kasutada seda võimalust ja tänada oma 610 kolleegi, kes toetasid selle direktiivi vastuvõtmist selle poolt hääletades. Taas on meil õnnestunud koostada hea ja tulevikku vaatav direktiiv, ettepanek, mis taaskehtestab jagatud vastutuse põhimõtte ja liikmesriikide ühise määruse riigipiire ületavate vooluveekogude kohta; samuti nihutab see ettepanek tähelepanu keskpunkti heitekogustelt sisseimbumisele, ehk teisisõnu liigub prioriteet tööstuse huvidelt jõe elustiku huvidele. Selle direktiiviga kehtestatakse ranged piirangud 33 aine nimelt insektitsiidide, keemiliste ja tööstuslike ainete ning raskmetallide kasutamiseks. Nüüd on kord nõukogu käes. Kas nõukogu toetab direktiivi ja aitab meil oma jõed puhtad hoida? Nüüd on valitsuste otsustada, kas me saame teha lõpu Raba jõe ja teiste sarnases seisukorras olevate Euroopa jõgede liigsaastamisele. Tänan teid väga.
Tervitan oma kolleegi pr Doyle'i raportit ja hääletasin täna selle poolt. Väga on vaja järjepidevamat lähenemisviisi kõigi farmakoloogiliste toimeainete jääkide ning nende ohtude analüüsi kontrollimiseks. Usun, et peame muutma, täiendama ja ühtlustama õigusraamistikku jääkide suurimate võimalike piirnormide kehtestamiseks. Jagan raportööri seisukohta, et nii toimides saame me tagada veterinaarravimite korrektse kasutamise ja nende parema kättesaadavuse, loomse toidu kaubanduse korrektse toimimise ning ennekõike rahvatervise optimaalse kaitse saavutamise.
Hr juhataja, mina hääletasin selle raporti poolt, sest kuna ma olen 18 aastat töötanud vaesuse ja sotsiaalse tõrjutuse vastu võitlemise nimel, toetan ma igati 2010. aasta nimetamist antud küsimuses Euroopa aastaks. On täiesti vastuvõetamatu, et Euroopas ohustab vaesus hetkel 78 miljonit inimest. On šokeeriv, et siin ja praegu ei suuda lapsed ja vanurid end paljudes liikmesriikides toita või soojas hoida. Hiljutised andmed näitavad teatud riikides lõhe suurenemist rikaste ja vaeste perede vahel ning seda Euroopa majandusedu ebavõrdse jaotumise tulemusena.
Meie jaoks on oluline pühendada võimalikult palju ruumi tõrjutuse ja vaesusega võitlemiseks laste, vanurite ja puuetega inimeste hulgas, ehk nende hulgas, kes ei saa seda olukorda vältida. Me peame meeles pidama, et vaesus suureneb piirkondades, kus on aset leidnud looduskatastroofid, või teiste olukordade tagajärjel, mida me hetkel näha saame, nagu märkimisväärne toiduainete ja elektrihinna tõus. Selles olukorras on vaja lisategevust, et piirata nende kahjulike tegurite mõju ühiskondlike ja ametialaste kõige vaesemate rühmade tuludele.
Olen rõõmus, et kõigil Slovakkia liikmetel õnnestus me kolleegi hr David Casa tasakaalustatud raporti abil Euroopa Parlamenti veenda, et Slovakkia kuulub edukasse "e" klubisse. Nüüd on Slovakkia ja eriti Slovakkia Vabariigi valitsuse ülesandeks jätkata rangete makromajanduslike sammude võtmist ning piiravate fiskaalpoliitikate rakendamist, et täita ka tulevikus Maastrichti kriteeriume. Slovakkia ühinemine euroalaga on ka märguandeks teistele liikmesriikidele, et nad võiksid oma reforme jätkata ja Maastrichti kriteeriume täita.
(CS) Hr juhataja, ma õnnitlen südamest Slovakkiat euroalaga ühinemise puhul. Samuti tahan tehtud töö eest tänada raportööri hr Casat, kes pidi parlamendis tegelema Slovakkia valuuta revalveerimise põhjendatusega seonduvate küsimustega ja muuga. Arutelu näitas, et põhjendatud on paljud teised nõuded, mis võivad mõjutada ühisraha pikaajalist stabiilsust. Kuigi need ei kujuta endast täna Slovakkia ühinemisele takistust, on nad väljakutseks eeskirjade muutmise kokkuleppele. Ma ei nõustu nendega, kes lükkasid tänase arutelu käigus tagasi võimaluse muuta tulevikus Maastrichti kriteeriume. Veel kord soovin tänada hr Dzurinda juhitud valitsust, kes käivitas Slovakkias viie aasta eest vajalikud reformid. Ilma nendeta ei naudiks Slovakkia täna majanduslikku ja poliitilist edu. Slovakid näitavad nüüd Tšehhi Vabariigile teed.
Erilist toetust tuleks avaldada piirkondadele, kus on toimunud ajalooline arengu aeglustumine, kus elanikud on vähem valmis turumajanduse raskete väljakutsetega tegelemiseks. Piirkondade vahelised erinevused arengutasandil on väga suured. Seega on vaja luua tegelik kujutis meie piirkondade arengustaadiumist ja kasutada seda alusena keeruliste valdkondadega tegelemisel eraldiseisvates piirkondades. Võime kohe praegu öelda, et see puudutab mägipiirkondi ja olulist osa maapiirkondadest. Me peame koostama jätkusuutliku arenguprotsessi, et ei tekiks nõrgema arenguga või tagurlikke enklaave või et need teistest maha ei jääks.
Lõpetuseks tahaksin öelda, et minu valimisringkonnas on Leicesteri linn näiteks, kuidas toimib selles valdkonnas kohalik tegevus. Leicester on üks kõige eriilmelisemaid linnu Ühendkuningriigis ja seda erinevatel põhjustel - seal leidub nii rikkaid kui vaeseid erinevate rahvuste esindajaid - ja siiski on Leicesteril tänu individuaalsele ja kohalikule tegevusele üks kõige sidusamaid ühtekuuluvuse ja integratsiooni strateegiaid, mis käsitlevad, nagu me siin ütleme, haavatavaid kogukondi ja rühmi. See näitab meile kõigile, et kohalik tegevus on parim ja ma olen mures, kui me räägime tegevusest ELi tasandil.
(CS) Hr juhataja, jätkusuutlik arengupoliitika ei saa kuidagi edukas olla, kui see ei saavuta globaalset mõõdet. ÜRO millenniumideklaratsioon võib kutsuda kõiki riike üles tagama arengupoliitika sidusust, kuid arenenud riigid ei astu selles osas just mitmeid praktilisi samme. Siin peitub ELi kohustuse vastuolu, kes innustab meid hindama meie Euroopa poliitikate mõju arengueesmärkide suhtes. See muudab veelgi väärtuslikumaks asjaolu, et me lisame arengumaade hüvanguks piiranguid oma kalanduspoliitikasse. Tahaksin mainida ka metsaraiet Lääne-Aafrikas, kus ainult 5% metsadest majandatakse jätkusuutlikult. Muidugi on oluline, et komisjon toetaks rahanduslikult riiklike strateegiakavade käivitamist Aafrikas, kuid me suudame ka takistada troopiliste metsade rüüstamist, kui keelustame puidu importimise Euroopasse, välja arvatud juhul, kui see on märgistatud selge ökomärgisega. Usun, et komisjon esitab peagi sellised ettepanekud ja et meie siin täiskogus ja nõukogus võtame need vabandusi otsimata vastu.
kirjalikult. - Toetasin Lidia Joanna Geringer de Oedenbergi raporteid ja tervitan ideed, et ajal, mil ELi ees seisab oluliste poliitiliste otsuste langetamine, ei tohiks me ülemäära süveneda tehnilistesse küsimustesse. Kuigi ma tahaksin kuulda, kuidas selle täiskogu liikmed ägedalt arutlevad põllu- või metsamajanduslike ratastraktorite valgustus- ja valgussignaalseadmete poliitilise tähtsuse üle, toetan ma igati kiirendatud töömeetodi kasutamist seadusandlike tekstide ametlikul kodifitseerimisel sellistes küsimustes. Kui EL jälle surnud punkti jõuab, peame me kogu oma tähelepanu suunama sellele, kuidas leida viis Lissaboni leppe päästmiseks.
Siiski ei ole see kiiduväärt algatus suunatud pedofiilidele, mõrvaritele ja relvastatud röövlitele. Lisades vaid sõnad "kriminaalkaristusest tulenev diskvalifitseerimine" hõlmab see ka rahvusvahelise tagakiusamise teatud seisukohtade omamise tõttu. Me teame väga hästi, kes on sihtmärgiks selles hullumeelses Euroopas, mis on avatud kontrollimatu immigratsiooni tuultele, mis pidevalt kahetseb seda, milline see oli, milline see on ja milline see võiks olla: oma identiteediga seotud patrioodid, kes on uhked oma rahva, rahvuse ja ajaloo üle ning kes julgevad valjult kuulutada oma kavatsust neid kaitsta.
kirjalikult. - Andsin oma poolthääle Díaz de Mera García Consuegra raportile, mis käsitleb karistusregistrite andmete vahetamist liikmesriikide vahel. Suurenenud liikuvusega ELis on oluline, et liikmesriigid hoiaksid üksteist kursis oma territooriumil elavate ELi kodanike kuritegeliku mineviku osas. Kohaldada tuleb aga tagatisi ja ma tervitan esitatud üldist keeldu rassilist kuuluvust või etnilist päritolu, poliitilisi arvamusi, poliitilisi vaateid, usulisi ja filosoofilisi veendumusi, parteilist kuuluvust ja ametiühingu liikmelisust või tervist ja seksuaalelu kirjeldavate isikuandmete töötlemiseks.
Euro kaitsmine võltsimise vastu on tervitatav, mistõttu ka mina hääletasin Diaz de Mera raporti poolt. Pidevalt euro turvalisuse tagamise nimel töötamine on üks asi, aga selles osas ei saavutata midagi, kui inimesed teavad ikka veel väga vähe turvaelementide kohta. Euroopa Keskpank ja liikmesriigid peavad seega suurendama oma pingutusi hariduse vallas. Lisaks peame ka tagama, et professionaalsed võltsijad oleks võimalus kiiresti tabada kõikjal ELis. Pidev politseijõudude kärpimine piiride kaotamisega samaaegselt annab vastupidiseid tulemusi ja mitte ainult selles valdkonnas.
Täna täiskogus vastu võetud kompromiss aitab nihutada tähelepanu keskpunkti jäätmete vältimisele ja ringlussevõtule - eesmärgiga stabiliseerida praegusest hetkest aastani 2012 toodetavate jäätmete hulka ja täita ringlussevõtu sihtmärgid, milleks on majapidamisjäätmete puhul 50% ning ehitus- ja lammutusjäätmete puhul 70% aastaks 2020 - ning aastaks 2015 on kohustuslikud eraldiseisvad jäätmekogumissüsteemid vähemalt paberile, metallile, paberile, plastmassile ja klaasile ning kehtivad rangemad määrused ohtlikele jäätmetele, peamiselt eraldiseisva kogumise ja jälgitavuse läbi. Kehtestada tuleb ka eraldiseisev õlijäätmete kogumine ning põletamistegevuse eristamine vastavalt sellele, kas tegemist on jäätmete lõpliku kõrvaldamisega või energiakasutuseks taaskasutusega. Seega, kohaldades energiatõhususe valemit, liigitatakse ainult kõige energiatõhusamad olmejäätmete põletustehased ringlussevõtutehaste alla.
kirjalikult. - (FI) Hr juhataja, mul oli oma kolleegi pr Jacksoni pooldatud kompromissi toetamiseks mitmeid põhjuseid ja ma tahaksin teda tänada suurepärase töö eest. Meil on küllalt põhjust selle tulemusega rahul olla, sest üha rohkem jäätmeid leiab tee prügilatesse. See on väga kurb ajal, mil Euroopa on teadlik ressursside ja toorainete poliitika tähtsusest. Euroopas võetakse ringlusse või kompostitakse keskmiselt vähem kui kolmandik majapidamisjäätmetest. Umbes pool sellest visatakse minema ja veidi vähem kui viiendik põletatakse. Mõnes liikmesriigis viiakse prügimäele nii palju kui 90% olmejäätmeid.
kirjalikult. - Ma tervitan Caroline Jacksoni raportit jäätmete raamdirektiivi läbivaatamise kohta. Selleks, et kohaselt panustada meie kliimamuutuste vastu võitlemise eesmärkidesse, peab EL uuendama oma jäätmete vähendamise ja ringlussevõtuga seonduvat kohustust. Me saavutaksime selles märkimisväärset edu, kui kehtestaksime aastaks 2020 kohustuslikud ringlussevõtu ja taaskasutamise sihtmärgid majapidamisjäätmetele 50% ning ehitus- ja lammutusjäätmetele 70% osas. Need seisukohad kajastuvad minu hääletuses.
Ma ei arva, et meid peaks siis üllatama asjaolu, et nõukoguga oli väga raske kompromissile jõuda. Eilsel arutelul ütlesid paljud parlamendiliikmed, et nad ei ole direktiivi kompromissiga rahul. Mina kardan aga, et veelgi rangemate nõuete kehtestamine võib põhjustada probleeme selle seaduse rakendamisel. Uus jäätmedirektiiv sunnib riike, kes on hooletusse jätnud olmejäätmete hoolduse, otsustavalt tegutsema. Need riigid on sunnitud kasutusele võtma õigus- ja majanduslikud mehhanismid, et need pigem stimuleeriksid kui koormaksid majandust. Uus direktiiv peaks stimuleerima leidma uusi töökohtade loomise viise.