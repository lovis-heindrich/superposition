Tegnap az agrárminiszterek tanácsülésén és a COMAGRI-ban bejelentettem a tejtermelőknek nyújtandó 280 millió eurós különtámogatást. Annak érdekében, hogy e juttatást gyorsan ki tudjuk fizetni, csupán a 186. cikkben foglalt jogalapra van szükségem. Az elgondolás szerint a pénzt olyan nemzeti keretösszegekben fogják kiutalni a 2008-2009-es év termelési mutatói szerint és természetesen a nemzeti kvóták felső határain belül, amelyeket a válság által leginkább érintett tejtermelők között megkülönböztetésmentesen osztanak majd fel. Még egyszer tehát: e lehetőséggel csak akkor élhetünk, ha a tejet felvesszük a 186. cikkben felsorolt termékek közé.
Amellett, hogy azt mondtam, bejelentettem egy 280 millió eurós támogatásnyújtás lehetőségét, fontos tudniuk, hogy az összeg sorsáról a költségvetési hatóságnak - azaz az Európai Parlamentnek és a Pénzügyminiszterek Tanácsának - az ECOFIN november 19-i ülésén kell majd döntenie. Azt is mondtam tegnap, hogy ez az utolsó rendelkezésemre álló pénzösszeg, annak a 300 millió eurónak a kivételével, amely pufferként szolgál a pénzügyi fegyelem fenntartásához. Fontosnak tartom elmondani, hogy a 186. cikk nem biankó csekk, amelyre a Bizottság által kiötlött gondolatok kerülnek. Ebben a stádiumban csak annyit mondhatok, hogy a különböző termékek (köztük akár a sajt) magánraktározása ennek várományosa, feltéve, hogy a piaci helyzet alapján indokoltnak találjuk.
A javasolt visszavásárlási programmal kapcsolatos nézetek saját képviselőcsoportomban is merőben eltérőek. A programnak kötelezőnek kellene lennie, hogy egyáltalán legyen valami hatása. Ugyanakkor nem hiszem, hogy e Parlamentben vagy a Tanácsban ezt akarná a többség. Ráadásul néhány tagállam számára elfogadhatatlan lenne egy ilyen program, mivel ez a kiegyensúlyozó rendelkezés és a kvóták visszavágásával lenne egyenértékű. A kiemelt csoportokra vonatkozó kvótaemelésre való utalás már hatályban lévő döntés.
A piaci válság esetén történő beavatkozásra vonatkozó szabályok ezen ágazatra való gyors kiterjesztése lehetővé teszi számunkra, hogy markáns választ adjunk e különösen nehéz időben a gazdálkodásra mint egészre, és különösen a tejágazatra. Ezen a ponton elvárjuk a Bizottságtól, hogy vegye figyelembe, ahogy Fischer Boel asszony az imént mondta, a Parlament kéréseit, amelyek számos alkalommal rámutattak már, hogy az eddig hozott intézkedések a jelenlegi válság súlyossága miatt elégtelennek bizonyultak.
az ALDE képviselőcsoport nevében. - Elnök úr, hadd mondjak köszönetet én is a biztos asszonynak, hogy ma este eljött azért, hogy további magyarázattal szolgáljon az általa kért hatáskörökről. Biztos asszony, mindenekelőtt hadd köszönjem meg Önnek, hogy pozitívan reagált a Ház által szeptember 27-én elfogadott állásfoglalásra. Üdvözlöm a lépéseket, amelyeket a tejtermelők számára nagyon komoly helyzet megvizsgálásának és stabilizálásának érdekében tett. Ugyancsak üdvözlöm a szerkezetátalakításra tett 280 millió eurós felajánlását.
Javaslatának első részét illetően a mindannyiunk által ma felvetendő kérdés a következő: miért kérik tőlünk, hogy sürgősségi intézkedéseket fogadjunk el e kései stádiumban és ezek segíteni fogják-e a piac felépülését? Hiszen nyilvánvaló, ahogy Ön is mondta beszédében, a felépülés első hajtásai már megmutatkoztak. Nem vagyok meggyőződve arról, hogy a javasolt kvótamódosítások nagy változást fognak hozni, de mivel azok a tagállamok önkéntes döntésein múlnak, e képviselőcsoport biztosan nem fog az engedélyezésük ellen szavazni.
az ECR képviselőcsoport nevében. - Elnök úr, először is szeretném elmondani, hogy természetesen üdvözlöm a döntést, és úgy gondolom, hogy a bizottságban tegnap este, a plenáris ülésen pedig ma este folytatott vita révén jobban látjuk a helyzetet. A valóság, és véleményem szerint sok tejtermelő frusztrációjának oka az, hogy miközben bizonyos mértékben látták már felbukkanni a Lyon úr által említett bimbózó hajtásokat, ez a pénz még nem érkezett meg a bankszámlájukra. Így ez egyfajta frusztrációt okoz a tejtermelők számára. Sokan közülük már jó ideje pénzügyi nyomás alatt állnak. Helyénvaló és hasznos, hogy erről beszélhetünk, mert most már belátom, hogy szükség van a 186. cikk bevonására, hogy ezt a pénzt a lehető leggyorsabban közvetlenül a termelőkhöz juttassuk. Véleményem szerint ez a kihívás.
A tény az, hogy amikor olyan erősen dicsérik előttünk a Lisszaboni Szerződést, igencsak meglepő, hogy végre akarják hajtani a rendelet 186. cikkét, amely teljes jogkörrel ruházza fel Önöket. Megvolt ez a teljes jogkörük, és épp ennek révén döntöttek a kvóták liberalizálása mellett, ami a mai válságba taszított bennünket a gyártók és forgalmazók kizárólagos javára, hiszen az Európai Számvevőszék még ma is hangsúlyozza, hogy 2000 és 2007 között a tejtermékek fogyasztói ára 17%-kal nőtt, míg a termelői árak 6%-kal estek.
(HU) Biztos asszony! Természetesen igennel fogok szavazni, noha tudom, hogy ez a könyöradomány semmit nem old meg a gazdák számára. Van azonban három kérdésem. Az egyik: Mi az Ön számára ennek a válságnak a tanulsága? Levont-e valamiféle tanulságot? Ezt a válságot, biztos asszony, nem valamiféle természeti csapás, egy cunami vagy hasonló okozta, hanem rossz döntések sorozata és egy alapvetően elhibázott mezőgazdasági politika, agrárpolitika. Mit tud Ön ígérni a gazdáknak a jövőre nézve? Hogy fogják elkerülni a jövőben a hasonló válságot? Erre szeretném az Ön határozott és részletes válaszát hallani.
A következő kérdésem: Ön azt mondta tegnap a bizottsági meghallgatáson, hogy a tagállamok szabadon használhatják fel ezt az összeget. Mit jelent ez pontosan? Megtehetik-e a tagállamok, hogy igazságosan osztják el ezt a pénzt, úgy hogy nem az agrobiznisznek adják, nem a nagyüzemeknek, hanem a kisgazdáknak, a családi gazdálkodóknak, akik a legjobban rászorulnak, akiknek a megélhetésük múlik ezen? Ők azok, akik a leginkább súlyos helyzetbe kerültek, és a másik nagy csoport pedig az új tagállamok gazdái, különösen kisgazdái. Hogyan óhajtja felszámolni azt a tűrhetetlen diszkriminációt, ami abból ered, hogy nekünk, például a magyaroknak a piacaink 100%-át kellett odabocsátani az Európai Uniónak, és a támogatásoknak a tört hányadát kaptuk. Hogy és mikor fogják ezt az igazságtalanságot és jogtalanságot felszámolni?
Nincs más választásunk, mint üdvözölni a Bizottság kezdeményezéseit, akármilyen elégtelennek is tűnnek. Ezért szavazta meg ma délelőtt az Európai Szocialisták és Demokraták Progresszív Szövetsége képviselőcsoport a sürgősségi eljárást. Ugyanakkor javasolni és kérni fogjuk, hogy az Európai Parlamentet folyamatosan tájékoztassák az elkövetkező napokban a Bizottságra most általunk ruházott jogkörben hozandó intézkedésekről. Továbbra is minden tőlünk telhetőt el fogunk követni a piaci egyensúly visszaállítása érdekében, hogy az megfelelő jövedelmet biztosítson a termelőknek, ahogy azt a Lisszaboni Szerződés megerősítette.
(DE) Elnök úr, Bové úr sajnos nem tud itt lenni ma este, ezért megint én beszélek. Több kérdésem is van a biztos asszonyhoz. Valóban, komolyan azt hiszi, hogy e pénzösszeg kifizetésével abbamaradnak a tüntetések? Ahogy korábban mondtam, úgy gondolom, hogy a Parlament ma délelőtti döntésével gyakorlatilag biankó csekket adunk a Bizottságnak, hiszen nem tudjuk, mit fog kezdeni vele. Elmondom még egyszer: a Bizottság nem részese a probléma megoldásának, hanem konkrétan a probléma része. Tartom e nézetem.
Van egy másik kérdésem is Önhöz, biztos asszony, mivel minden program esetében többször elhangzik, hogy továbbra is ösztönöznünk kell a szerkezetátalakítást. Nos, mit ért Ön szerkezetátalakítás alatt? Komolyan helyesnek véli azt, hogy továbbra is pénzt adjunk tulajdonképpen azért, hogy a kisebb gazdálkodókat arra ösztönözzük, hogy feladják vállalkozásukat annak érdekében, hogy a nagyobb gazdaságoknak pénzt tudjunk adni? Ez a politika már nem vezet célra. Biztosítanunk kell, hogy a pénzt célirányosan használjuk fel, különösen a hátrányos helyzetű régiókban, hogy azokban fenntarthassuk a leginkább veszélyeztetett struktúrákat.
Az elhangzottakkal szemben fontos, hogy megfordítsuk azt az utat, amelyen a KAP eddig haladt, amely során az egymást követő reformok hatástalanították a piacot, a kvótákat és a termelői jogokat szabályozó eszközöket, és ennek eredményeképpen sok ezer termelő fokozatosan elhagyta az ágazatot. Munkahelyek ezrei forognak kockán: a gazdálkodástól, és különösen a tejágazattól függő egész családok vannak veszélyben. Hatalmas régiók forognak kockán, ahol egyre inkább megműveletlenül hagyják a földeket, aminek társadalmi és környezeti hatásai drasztikusak.
Mindez azonnali beavatkozásért kiált, amely a termelők számára visszaállítja a tisztességes árakat, ez azonban több forrást igényel, mint amit most itt rendelkezésre bocsátottak. Mindenekelőtt - és most elismétlem - a helyzet nagyobb hatályú intézkedéseket kíván, amelyek nem pusztán csillapító hatásúak, úgymint a tejkvóták évenkénti emelésének eltörlése és az emelésről szóló döntést megelőző szintre való csökkentése, valamint a kvótarendszer 2015-ös eltörlésére vonatkozó határozat hatályon kívül helyezése.
Elnök úr, a tejágazat válságban van, és szeretnék ezúton köszönetet mondani, valamint tiszteletemet kifejezni a biztos asszonynak a nagyon időszerű fellépéseiért, amelyek - úgy gondolom - abszolút helyénvalóak. Úgy gondolom, hogy a 280 millió eurós összeg reális, és az ágazat örömmel fogja fogadni. Meg vagyok győződve, hogy a 186. cikk értelmében jogköröket kell biztosítanunk annak érdekében, hogy e támogatás időben eljusson a termelőkhöz, ezért támogatom. Támogatom, bár jobb szeretném, ha ezt az engedélyt korlátozva, legfeljebb 2013-ig adnánk meg.
Én személy szerint a kvóták megtartását támogatom, de csak abban az esetben, ha a kvóták uniós országok és termelők közötti elosztása objektív és igazságos kritériumokon alapul. Az ilyen objektív és igazságos kritériumok kidolgozása nagyon bonyolult lenne, de talán megér egy kísérletet. A kiterjesztésről szólva - én teljes mértékben támogatom a 186. cikk hatályának kiterjesztését, de véleményem szerint mellékelni kellene hozzá a Bizottság szerepének és az általa felhasználható eszközök meghatározását.
A tegnap bejelentett 280 millió eurós tejalap üdvözölendő, de csupán ragtapasz egy sokkal nagyobb bajra. A Ház tavaly szeptemberben megszavazta, hogy 600 millió eurónyi összeget kell rendelkezésre bocsátani. Annak érdekében, hogy szolidaritást mutassunk különösen a kisebb gazdákkal, ezt a számot meg kellene tartanunk. A Bizottság következő prioritásként a tejkínálat egész kérdésének kezelését kell, hogy kitűzze. Szilárdan hiszek ebben. Amíg csak kezelgetjük, további problémák merülnek fel, és gyorsan el fog fogyni a ragtapaszunk.
A Bizottságnak most lehetősége van arra, hogy gyorsan cselekedjen és ezt a lehetőséget meg kell adnunk neki; emellett folyamatosan mutatnunk kell felé az elszámoltatási szándékunkat. Deß úrnak az Európai Néppárt (Kereszténydemokraták) képviselőcsoport nevében javasolt módosítása révén ezt meg is tehetjük majd együtt. A sokak által említett 280 millió euró csupán csepp a tengerben. Ugyanakkor el kell ismernünk, hogy a pénzügyi év végénél járunk. Meg kell értenünk, hogy egyszerűen nincs több rendelkezésre álló pénz.
Hogyan kellene kezelnünk az egész helyzetet? Szeretnénk, ha a válság által leginkább sújtott tejtermelők megkapnák a 280 milliót. A tejpiacról beszélünk, de ezek valódi emberek, és valódiak a vidéki területek, amelyekről vitázunk, és amelyekről mindig azt mondjuk, hogy meg akarjuk védeni, amikor más témákat tárgyalunk. Biztos asszony, támogassa a tejalapot! Ma délután a biztos asszony a költségvetési vitán az alap érdekében szólalt fel, ezt mindenképp tisztázni szeretném. Ez nagy örömmel töltött el. Nekünk is sürgősen szükségünk van erre a jelre, és ez a pénz is szerepel a 2010-es költségvetésben.
Az itt javasolt intézkedések meglehetősen erőtlenek, ugyanakkor fontosak és sürgetőek. Aggódom amiatt is, hogy a Bizottság hogyan fogja használni a ráruházandó jogköröket, különösen amiatt, hogy meglehetősen érzéketlenül cselekedett e válság során azáltal, hogy gyenge horderejű intézkedéseket foganatosított, túl későn és csupán erőteljes nyomás hatására. Ennek tudatában szeretném, ha a Bizottság olyan intézkedéseket előíró mellékletet nyújtana be a 186. cikkhez, amelyeket a tejágazatban való beavatkozáskor, fenntarthatóságának biztosítása érdekében lehet meghozni.
Egy ilyen programnak, ha sikert várunk tőle, kötelezőnek kell lennie, nem önkéntesnek. A tejkvóták visszavásárlására vonatkozó önkéntességi rendelkezést kontraproduktívnak tartom. Nem csak amiatt gondolom ezt, mert ez a rendelkezés kezdetben azt fogja jelenteni, hogy fenntartjuk a kvótanövelést, amelyet ezután nehéz lesz visszafogni. A tejkvóták visszavásárlásával újra pénzügyi értékkel ruházzuk fel azokat, és ennek fő következménye az lenne, hogy megakadályozná a kiegyensúlyozást. Úgy érzem, el kell vetnem minden olyan intézkedést, amely korlátozza a kiegyensúlyozást. A kiegyensúlyozás különösen a tejkvóták megszüntetési időszakában szükséges eszköz a célból, hogy az egyéni gazdaságok jobban tudjanak igazodni a piachoz.
(RO) Szeretnék egy kérdést feltenni a biztos asszonynak, valamint megköszönni, hogy eljött a Parlamentbe. Ön azt mondta, hogy a tejágazat megsegítésére szolgáló alaphoz ígért forrásokat a tagállamoknak egy történelmi tényező, más szóval a kialkudott kvóták alapján utalják ki. Ugyanakkor számos tagállam azt állítja, hogy e kvóták igazságtalanok. Valójában ez az oka annak, hogy számos tagállam ragaszkodik a piac deregulálásához. Néhány állam például annyit sem tud termelni, hogy fedezze a saját fogyasztását. Nem gondolja, hogy egy történelmi tényező használata fenn fogja tartani ezeket az igazságtalanságokat...
(BG) Szeretném üdvözölni a Tanácsnak és a Bizottságnak a tejtermelés megsegítésére 2010-ben nyújtandó 280 millió eurós különtámogatási csomagról szóló döntését. Ez egyértelmű jelzést küld mindazoknak, akik nap mint nap megszenvedik a válság negatív következményeit. Hangsúlyozom, hogy ez a megfelelő válasz nem egy egyedi gazdasági megoldás, hanem az európai tejágazat helyreállítására, stabilizálására és fejlesztésére irányuló, célzott, hosszú távú stratégia része. Ezért fontos figyelembe venni azokat az intézkedéseket, amelyeket az egyes tagállamok el fognak fogadni. Szeretném felhívni a figyelmüket arra, hogy Bulgária csak részben tudja elfogadni az 1234-es rendelet módosítására irányuló javaslatokat. Ragaszkodunk ahhoz, hogy a tervezet kifejezetten rögzítse, hogy a nemzeti kvóták kezelését a tagállamok belátásuk szerint gyakorolhassák majd. Fontos, hogy megtartsuk annak lehetőségét, hogy a tejkvóták nemzeti tartalékokon keresztüli felvásárlásának és újraelosztásának jelenlegi rendszerét választhassák. Nem igazán engedhetjük meg magunknak, hogy visszatartsuk vagy begyűjtsük a termelőktől a fizetést, mivel a bolgár tejágazat korszerűsítés alatt áll. Máskülönben a bolgár termelők még 2015 után sem lesznek versenyképesek.
(PL) Elnök úr, természetesen örömmel elfogadjuk az új megoldásokat, amelyek célja a gazdálkodók, és köztük a lengyelországi gazdálkodók megsegítése. Ugyanakkor nem szabad elfelejtenünk, hogy ha pénzről beszélünk - és most pénzről beszélünk -, a pénz tényleges elosztásának módja nagyon lényeges. El kell jutnia azokhoz, akik a leginkább megérzik a válság hatásait, és nem fogok támogatni olyan politikát, amely értelmében egyenlő összeget adunk mindenkinek, egyenlően kevés összeget, vagyis valójában senkinek nem segítünk.
Másodsorban ha szabad, hadd hivatkozzak a történelemre egy pillanat erejéig, mielőtt a jövőre térnék. Biztos vagyok benne, hogy mindnyájan emlékszünk azokra a csodás évekre, több mint egy éve már, amikor a gazdálkodók nagyon jó árat kaptak a tejükért. Ugyanakkor jelentős uniós támogatásban részesültek a tejágazat korszerűsítéséért. Ezért fontos, hogy e tapasztalatra építsük a jövőt, és hogy következtetéseket vonjuk le a hibáinkból, hiszen egész biztosan követtünk el hibát. Ugyanilyen fontos számunkra az, hogy elgondolkodjunk arról, hogyan tervezzük meg ezen ágazat fejlesztését, hiszen a pénz rendelkezésre áll mind közvetlen támogatás formájában, mind a vidéki területek fejlesztése számára. Ezenfelül rendelkezésünkre áll a tejkvóták eszköze is.
(PL) Biztos asszony, a következő kérdést szeretném Önnek feltenni: mire akarja a Bizottság elkölteni a 280 millió eurót? További szerkezetátalakításra, vagy még inkább - ahogy azt 21 tagállam akarta - a piacba, a piaci mechanizmusokba történő injekcióra? A gazdálkodók azt szeretnék, ha a pénzt a mechanizmusok támogatására költenénk. Jelenleg nem képesek további kölcsönöket felvenni vagy fejleszteni termelékenységüket. Jelen pillanatban nem képesek folytatni a korszerűsítést, mert elvesztették fizetőképességüket. Nem akarnak hűtőket vagy fejőgépeket vásárolni, ez nem a további beruházások ideje. A 280 millió euró nem egészen 2 eurót jelent az Európai Unióban termelt tej tonnájaként.
El kell mondanom, hogy a kvóták visszavásárlására vonatkozó javaslat már inkább megdöbbent. Személyesen Ön mondta heteken, hónapokon keresztül, hogy a jelenlegi válságot nem a kvótarendszer okozta, és ennek tudatában úgy gondolom, hogy ez a visszavásárlási javaslat nem teljesen következetes. Végezetül el szeretném mondani, hogy itt nem fejezhetjük még be. További lépéseket kell tennünk, és különösen az olyan nehéz helyzetben lévő területeken, hegyvidéki területeken működő tejágazat tekintetében, ahol a tejtermelésnek nincs alternatívája.
Biztos asszony, Ausztria mindig is a kvóták megszüntetése ellen volt. Rendben, Ön kijelölte az útját és azt következetesen végig is járta. Természetesen megpróbáljuk majd felkészíteni rá gazdálkodóinkat és a lehető legnagyobb mértékben segíteni őket. Akárhogy szeretném, egyszerűen nem értem az önkéntes kvótafelvásárlási programra irányuló javaslatát. Ha ezt alkalmazzuk, pontosan a kivonandó kvótáknak megfelelő ár- és érték-felértékelést fog eredményezni. Ezt hogy magyarázzuk el az ausztriai gazdálkodóknak?
a Bizottság tagja. - Elnök úr, figyelmesen végighallgatva a ma esti vitát, úgy gondolom, az lehet az érzése az embernek egyes felszólalások hallatán, hogy ez az első lépés, amit az Európai Unió tejágazatának megsegítésére igyekszünk tenni. Ez óriási tévedés. Biztos vagyok abban, hogy legalább néhányan Önök közül tudják, mi is történik ez év januárja óta, amikor megindítottuk a köz- és magánraktározást, az intervenciót és az exportvisszatérítéseket. A nyár során számos különböző intézkedést foganatosítottunk, ezért úgy gondolom, külön tanulmányt kellene összeállítanunk az új parlamenti képviselőknek arról, hogy mi is történik valójában január óta.
A másik rész, amely messze a legnagyobb érdeklődést keltette ma fel, a 186. cikk. A tejgazdálkodás 186. cikk alá vonásának oka az, hogy fontos, hogy gyorsan tudjunk reagálni. Mellesleg nem látom semmi okát annak, hogy a tejgazdálkodás miért ne tartozhasson a 186. cikk hatálya alá, amikor különösen a húsipari ágazaton belüli területek oda tartoznak. És általánosságban azoknak, akik attól tartanak, hogy a Bizottság biankó csekket kap és azt tehet, amit akar, nem szabad megfeledkezniük arról, hogy a 186. cikk valójában nagyon pozitív rendszer, amely lehetővé teszi, hogy nagyon gyorsan reagálva segíteni tudjunk nehéz helyzetben lévő embereken. Ez tehát nem egy biankó csekk. Ahogy azt bizonyára tudják, az Irányítóbizottságban kerül megvitatásra.
Emellett úgy gondolom, hogy sok félreértett gondolat hangzott el. Ennek a 280 millió eurónak nem a szerkezetalakítás a célja. Ez csupán nagyon gyors kifizetést tesz lehetővé, mihelyt a vonatkozó formalitásokat elintéztük, a novemberi Ecofin-ülés elfogadja és a 2010-es költségvetés aláírásra kerül. Ez azt jelenti, hogy azonnal cselekedhetünk, amit nem tehetnénk meg, ha a 186. cikk nem lenne hatályban. Ez tehát nem szerkezetátalakítás. Ahogy korábban mondtam, a tagállamoknak nyújt lehetőséget arra, hogy a legrászorultabbakat ebből a nemzeti költségvetésből kifizessék.
Válaszolok néhány konkrét kérdésre. Szeretném elmondani, hogy a termelői szervezetek kitűnő lehetőséget jelentenek. Szükségesek is. Ezt már elmondtam korábbi plenáris üléseken is, különösen, amikor a gyümölcs- és zöldségrendszert tárgyaltuk. Ha a gazdálkodók arra pazarolják idejüket és erejüket, hogy egymással versenyezzenek az erős kiskereskedelmi ágazattal való versenyzés helyett, tudom, hogy ki fog ebből győztesen és ki vesztesen kikerülni. Ezért azt mondom: működjenek együtt annak érdekében, hogy az egész élelmiszerláncban erősebb szemet alkossanak.
írásban. - (FR) A tejtermelők által válság sújtotta szektoruk megmentése érdekében hetek óta tartott demonstrációkra válaszul az Európai Bizottság létrehozta a 280 millió eurós "tejalapot”. Fischer Boel asszony ezért, miután hetekig a csőd közelében álló gazdák nyomora süket fülekre talált nála, engedett a nyomásnak. E pénzügyi intézkedés ugyanakkor nevetséges és csupán arra szolgált, hogy egy darabig elhallgattassa a termelőket. Egyáltalán nem rendezi egy, a tejkvóták tervezett megszüntetésével eltűnőben lévő ágazat problémáját. A tejtermelők nem jótékonykodást vagy segítségnyújtást akarnak, hanem a piac szabályozását annak érdekében, hogy a tejüket olyan áron tudják eladni, amelyből tisztességesen megélnek és gyermekeik számára jövőt biztosíthatnak. A szabad és igazságos verseny dogmáját rendületlenül kikényszerítő Európai Unió gazdálkodók ezreit fogja kiszolgáltatni a piaci törvények kénye-kedvének. Ez ugyanaz az ultraliberalizmus, mint ami havonta munkások ezreit taszítja munkanélküliségbe. A mészárlás azonnali leállítása most a legsürgősebb feladat.
írásban. - (HU) Üdvözlöm az agrárminiszterek luxembourgi tanácsülésén született elvi megállapodást a tejágazatnak juttatandó 280 millió eurós különtámogatásról. Uniós szinten egy liter tejre egy eurócent pótlólagos támogatás jut, ami rendkívül csekély. Az Európai Bizottság több hónapos merev ellenállás után kis mértékben engedett a gazdák és azon 21 tagállam, köztük Magyarország, és az Európai Parlament nyomásának, amelyek már múlt hétfői brüsszeli informális tanácskozásukon pótlólagos forrást követeltek az ágazat számára. A késlekedő uniós intézkedések ellenére a magyar kormány gyorsan lépett a tejesgazdák érdekében, és a költségvetési lehetőségekre figyelemmel mindent megtett megsegítésükre. Magyarország a vidékfejlesztési források és az Európai Gazdaságfejlesztési Program keretében átcsoportosítható összegeket 100%-ban felhasználta a tejágazat megsegítésére. Ilyen kiváló mutatókkal rajtunk kívül csak Lettország és Málta rendelkezik. A 280 millió eurós keretösszegből nagyjából 3,3 millió euró, körülbelül 890 millió forint jut közvetlenül a magyar tejesgazdáknak. Felhasználásáról a magyar kormány szabadon dönthet, a Bizottság mindössze arra tett javaslatot, hogy a rendkívüli támogatásból a leginkább rászoruló termelők kapjanak, amely egybeesik a magyar célkitűzésekkel. Az összeg kifizetésére a 2010-es költségvetés jóváhagyását követően, jövő év elején kerülhet sor.
Mindannyian láttuk a képeket a közelmúltban fellépő élelmiszerhiány által sújtott helyszínekről. A mezőgazdasági árak, nem utolsósorban az élelmiszerárak nagyon rövid idő alatt ugrásszerűen megemelkedtek. Ez halálos csapásként ért sok fejlődő országot, amelyek erősen függenek az élelmiszer-behozataltól, és már eddig is nehezen tudtak talpon maradni. Reméljük, hogy ez a nemzetközi nyersanyag-kereskedelemről szóló jelentés segít majd orvosolni e problémák némelyikét. Végső soron az úgynevezett millenniumi célok aláírásával mindnyájan elköteleztük magunkat az éhínség és a szegénység felszámolása mellett. Ban Ki Mun ENSZ-főtitkár nemrég arra figyelmeztetett, hogy a megnövekedett élelmiszerárak a millenniumi célok legfontosabb célkitűzését sodorják veszélybe, mégpedig a világ szegénységének felére csökkentését. Ezért legfőbb ideje, hogy sürgős intézkedéseket tegyünk.
A közelmúlt élelmiszerválsága különösen bebizonyította, hogy az élelmiszer nem pusztán a nyersanyagok egyike. Ha még egy olyan alapvető követelmény sem tud teljesülni, hogy biztosítsuk, hogy az emberek enni kapjanak, a fejlesztésről szóló szólamok nem sokat érnek. Ezért óvatosnak kell lennünk, ha az élelmiszert az összes többihez hasonló alapanyagként akarjuk kezelni a nemzetközi kereskedelemben. A világ fejlődő országai még arra is rákényszerültek, hogy élelmiszerpolitikájukban deregulációt hajtsanak végre, és a nemzeti szükségletekre való termelésről átálljanak a kivitelre irányuló termelésre. Ez az IMF, a Világbank, az USA és az EU politikája, amelyek mind ezeket a követelményeket támasztották. A védővámok és szubvenciók eltörlésével sok fejlődő ország rendkívül kiszolgáltatottá vált az élelmiszer- és nyersanyagárak ingadozásainak. Vegyük például Haitit, amely rizsből korábban önellátó volt. 1995-ben a Nemzetközi Valutaalap rákényszerítette az országot a rizs vámtarifájának csökkentésére. Az USA-ból beözönlött az államilag támogatott rizs, a helyi termelés pedig összeomlott. Ma Haiti teljes rizsfogyasztásának háromnegyedét az USA-ból importálják.
Remélem, hogy ez a jelentés biztosítja számunkra a nyersanyagok bizonytalan kereskedelméből eredő problémák és kihívások kezeléséhez szükséges eszközöket. A jelentésben tárgyalt kérdések közé tartozik a fejlődő országok támogatása gazdaságuk diverzifikálásában, hogy ki tudjanak törni abból a helyzetből, hogy csak egy vagy két nyersanyagot exportálnak, és továbbléphessenek a magasabb szinten feldolgozott termékekkel járó fejlettebb termelési minták felé. A fejlesztési politika rugalmasságának fontosságára ugyancsak felhívtuk a figyelmet. Teret kell hagynia ezeknek az országoknak a lehetőségek és a gazdaságpolitikai eszközök fejlesztésére, például a belföldi mezőgazdaság támogatására. Követeljük ezenkívül, hogy az Európai Bizottság vizsgálja felül a FLEX finanszírozási rendszert, amelynek célja a nyersanyagárak stabilizálása. Ugyancsak foglalkoztunk a nyersanyag-kereskedelem egyenlőségi vonatkozásaival, illetve inkább azok hiányával. Rendkívül fontos, hogy a nemek kérdését mindig vegyük figyelembe a nemzetközi kereskedelmi megállapodásokról szóló tárgyalásokon.
Minden eszközt a lehető legnagyobb mértékben ki kell majd használni. A nyersanyagokhoz való hozzáférésről szóló fenntartható, koherens politika ezért a következőket ötvözné: először is, nemzetközi kötelezettségvállalásokat biztosító tárgyalások a WTO-ban és kétoldalú keretek között; másodszor, a WTO-szabályok és a meglévő megállapodások végrehajtása; harmadszor pedig, olyan "puha” intézkedések, mint a párbeszéd és a szövetségek kialakítása. Bár ezen elemek egyike sem új, kombinációjuk és koherens használatuk fogja meghatározni az erősségüket. Ezt az év későbbi szakaszában az érdekelt felekkel tartandó konferencián fogjuk megvitatni.
Figyelembe véve a nyersanyagok fontosságát, a Bizottság üdvözli az erről a kérdésről folyó parlamenti megbeszéléseket. A Bizottság különösen üdvözli a jelentés első tervezetéhez benyújtott módosításokat. A jelentés most már jobban felhívja a figyelmet a kérdés jelentőségére. Módszereket javasol a kérdés konstruktív kezelésére, például a megállapodások végrehajtását és a partnerországokkal való tárgyalásokat. További stratégiánk megtervezésében és végrehajtásában készek vagyunk teljes mértékben együttműködni a Parlamenttel.
a PPE-DE képviselőcsoport nevében. - (DE) Elnök úr, biztos úr, örülök, hogy szabaddá tudta tenni magát mára, Potočnik úr. Mandelson biztos, mint látjuk, újfent inkább elutazott a világ másik részére, valami fontos konferenciára, ahelyett hogy az európai iparpolitika fontos kérdéseit velünk vitatná meg a Parlamentben. Képzelheti, mennyire örültem annak hallatán, hogy Ön sokkal jobban, sokkal világosabban és átgondoltabban mutatja be a tárgyat, mint a mi kereskedelmi biztosunk valaha is képes lett volna.
Nagyon meg vagyok elégedve a bizottságban tartott tanácskozásaink kimenetelével, mivel attól tartok, hogy az előadó az eredeti tervezetben - a fejlődő országokkal kapcsolatban tett jó meglátásai ellenére - teljesen szem elől tévesztette az európai ipar érdekeit. A Nemzetközi Kereskedelmi Bizottságban beiktattunk egy új, a mi iparpolitikánk érdekeivel foglalkozó első részt a jelentésbe. Az említett érdekek mibenléte immár kristálytisztán látható. Határozottan arra kell helyeznünk a hangsúlyt, hogy az európai ipar számára biztosítsuk a nyersanyagellátást. Amint a biztos úr nagyon helyesen megmondta, e tekintetben komoly nehézségeket tapasztalunk.
Minden tőlünk telhetőt meg kell tenni, nemcsak a többoldalú tárgyalásokon, de a kétoldalú tárgyalásainkon is, hogy védjük a nyersanyagpiacokhoz való, valóban nyílt hozzáférést. Tűrhetetlen az a tény, hogy a Bizottság engedett az Ukrajna WTO-csatlakozásáról szóló tárgyalásokon, és elfogadott egy bizonyos mértékű eltérést a kiviteli vámok kiszabásában, ráadásul rossz példát is mutat. Az is tűrhetetlen volt, hogy Szaúd-Arábia WTO-csatlakozásával összefüggésben elfogadtuk a kettős árképzést, egy olyan rendszert, amely számos nehézséget okozott az európai petrolkémiai iparunk számára. Az sem tölt el nagy reményekkel, amikor látom, most mi zajlik Oroszország WTO-csatlakozásával kapcsolatban, ezért szeretném, ha a Bizottság nagyon odafigyelne annak biztosítására, hogy ne vezessenek be több kereskedelemtorzító intézkedést.
Nyilvánvaló, hogy erőfeszítéseket kell tenni a megfelelő fórumokon, különösen a Kereskedelmi Világszervezet keretében, hogy a nyersanyagokhoz való hozzáférés megkönnyítése érdekében konszenzust érjünk el. Ez azonban nem hagyhatja, hogy szem elől tévesszünk egy másik alapvető kérdést: ezeken a piacokon most új helyzet állt elő, ami az élelmiszerek és az energia terén egyaránt jelentkezik. Az Európai Unióban ezért nekünk, nagy nyersanyagimportőröknek ezt a kérdést különös aggodalommal kell szemlélnünk. Egyrészről mérlegelnünk kell az esetleges hatását világszerte, mivel a nyersanyagfogyasztásra túlzott nyomást gyakorolhat, ami a fejlődő országokban nagyon negatív következményekkel járhat a környezet, a gazdasági és a társadalmi szervezet terén, másrészről viszont a saját helyzetünket is meg kell vizsgálnunk, hogy megértsük a saját nehézségeinket.
Ez két, látszólag alapvető kérdést vet fel. Az egyik azzal kapcsolatos, hogy felül kell vizsgálnunk saját gazdasági fejlődésünk modelljét, mivel nem összeegyeztethető azzal a helyzettel, amikor a nyersanyagokat túlzott mértékben kiaknázzák. A másik arra utal, hogy nagyobb hangsúlyt kellene helyeznünk az alkalmazott tudományos kutatásra, hogy biztosítsuk a nagyobb innovációt, elősegítsük a nyersanyagok újrahasznosítását és új válaszokat találjunk ezekre az új problémákra, amelyekkel a strukturális hiány miatt szembesülnünk kell.
Az élelmiszerárak elszabadulása egyre több helyen vezet utcai zavargásokhoz, ennek a helyzetnek a kezeléséhez pedig friss szemléletre van szükségünk. Az új válság napi szinten több áldozattal fenyeget, mint ahányan a szeptember 11-e óta eltelt hat évben terrorizmus következtében életüket vesztették. A politikusok és a kormányok talán még nem vették észre, de a világ szegényeinek gyermekei egyre gyakrabban éheznek. Különösen égető a helyzet Afrikában, ahol az alapanyagok árai az elmúlt 12 hónapban több mint kétszeresére ugrottak, és a spekuláció, a hiány és a változó termelési minták folytán tovább emelkednek. A kiinduló ok a kelet-ázsiai kereslet növekedése és a mezőgazdasági beruházások elmaradásának a kínálatban jelentkező következményei. Az árvizek, szárazságok és rekord magas hőmérsékletek formájában megnyilvánuló éghajlatváltozás csak tovább ront a helyzeten, különösen a világ szegényeinek helyzetén. Ezért remélem, elfogadjuk ezt az állásfoglalást.
(EL) Elnök asszony, biztos úr, mondanunk sem kell, hogy az európai vállalkozásaink versenyképessége nagymértékben a nyersanyagkínálattól függ. Ezért ma egy integrált stratégiára van szükségünk, hogy hozzáférést biztosítsunk a világpiacokhoz. Ez hozzá fog segíteni a nemzetközi együttműködés, a jogos verseny, a méltányos kereskedelem és a legkevésbé fejlett országokban a komoly fejlesztési ösztönzőkön alapuló korlátozások tiszteletben tartásának biztosításához. Ugyancsak segíteni fogja a környezetbarát technológiai kutatás-fejlesztésbe és az újrahasznosításba történő beruházások ösztönzését.
a Bizottság tagja. - Elnök asszony, szeretnék köszönetet mondani a tisztelt képviselőknek a felszólalásaikért. Úgy látom, kellőképpen tisztában vannak az előttünk álló kihívásokkal. Az is meglehetősen világos, egyrészt, hogy biztosítanunk kell a munkánk kiegyensúlyozott fejlődését, ami által különösen a szegényebb országokkal kell foglalkoznunk, törekedve a Crowley úr által taglalt tisztesség megvalósítására; másrészt viszont a saját iparunk nyersanyagokhoz való hozzáférésére is tisztességes kereskedelmi szabályokat kell garantálnunk. Tény, hogy az Európai Unió nyersanyagok tekintetében nettó importőr, és ez nem is fog változni.
A jelentésben sürgős intézkedéseket követelünk az éghajlatváltozás kezelésére. A kereskedelemnek is viselnie kell a felelősséget. Minden téren csökkentenünk kell a szükségtelen kibocsátásokat és vissza kell fognunk a közlekedést. A kereskedelem tekintélyes része olyan termékekkel foglalkozik, amelyeket helyben is ugyanúgy elő lehetne állítani. Ösztönöznünk kell a "zöld” áruk forgalmát és a fejlett környezetvédelmi technológiát. Ha nem tesszük meg, és a kereskedelem sem vállal felelősséget, hamarosan nem marad nyersanyag, amivel kereskedhetnénk, és utána ennivalónk se lesz. Mérhetetlenül fontos, hogy komolyan vegyük az éghajlattal kapcsolatos felelősségünket!
Elnök úr! Mint elhangzott, az Európai Unió Kambodzsa egyetlen nagy adományozó intézménye, és több mint helyénvaló, hogy ne csak arra szólítsuk fel a kambodzsai hatóságokat, hogy kezdjenek politikai és intézményi reformokba egy olyan demokratikus állam felépítése érdekében, amely a jogállamiságon és az alapvető szabadságjogok tiszteletben tartásán alapul, hanem arra is, hogy nyilvánítsák ki akaratukat, hogy ténylegesen felveszik a harcot az országot sújtó korrupció, a kitelepítéseket okozó nagy mértékű erdőirtások, a földek kisajátítása és a szexturizmus ellen, elutasítják a büntetlenség jelenleg uralkodó kultúráját, valamint bíróság elé állítják mindazokat, akik részt vesznek ezekben a tevékenységekben.
A kormánynak továbbá garantálnia kell, hogy az emberek szabadon és méltányos körülmények között fejthessék ki politikai nézeteiket anélkül, hogy megfélemlítenék és üldöznék őket. Még konkrétabban, ki kell jelentenünk, hogy aggódunk amiatt, hogy vádat emeltek és összesen tizenkét év börtönre ítélték Szam Rainszi ellenzéki vezetőt egy szimbolikusnak és tisztán politikai természetűnek nevezhető gesztus miatt. Különösen nyugtalanító, hogy ez az ítélet, amennyiben fenntartják, kizárja, hogy Szam Rainszi elinduljon a 2013-as parlamenti választásokon, és ez Rainszi esetén messze túlmutató következményekkel jár, hiszen az ellenzék egészére befolyással bír.
Elnök asszony! Szam Rainszi ellenzéki vezetőt 12 éves börtönbüntetésre ítélték távollétében. Tárgyalása nem felelt meg a tisztességes és pártatlan bíráskodással szemben támasztott nemzetközi követelményeknek, elítélését pedig politikai szempontok motiválták. Az ellenzéki párt tagjait meglehetősen gyakran sújtják hasonló ítéletekkel, ami azt jelzi, hogy Kambodzsában nincsen pártatlan bíróság. Ezek a bírósági ítéletek akadályozzák az alapvető emberi jogoknak, köztük a szólás szabadságának és a tisztességes tárgyaláshoz való jognak az érvényesülését.
Erőteljesen ellenzem Szam Rainszi és a véleménynyilvánítási szabadságot gyakorló társai elítélését, és felszólítom a kambodzsai kormányt, hogy térjen le a zsarnokság útjáról. Nemzetközi szinten arra kell emlékeztetnünk Kambodzsát, hogy törekedjen a demokrácia megvalósítására, és ne alkalmazza megkülönböztető módon a törvényeket az egyéni jogokkal szemben. A Bizottságot pedig arra szólítom fel, hogy figyelmeztesse Kambodzsát, ne alkosson új szabályokat a nem kormányzati szervezetek működésére vonatkozóan az ellenzék és a civil társadalom korlátozása céljából.
a PPE képviselőcsoport nevében. - (FI) Elnök úr! Szam Rainszi ügye csak a jéghegy csúcsa; rávilágít arra a tekintélyelvű kormányzásra, amelyet a kambodzsai vezető párt gyakorol, hogy politikai irányítás alá vonja a bíróságokat a kormány elleni bírálatok elhallgattatása céljából. Ennek a kormánynak természetesen az a fő célja, hogy elnyomja a civil társadalmat és egypárti rendszert alakítson ki. Ezt tükrözi Rainszi elítélése is, amellyel a 2013-as választásokon való elindulását próbálják megakadályozni.
Amint már említettük, az EU Kambodzsa egyetlen nagy adományozó intézménye, és ezért fontos, hogy ebben az állásfoglalásban ne elégedjünk meg azzal, hogy elítéljük az emberi jogok számtalan megsértését, a megfelelő és életképes bírói rendszer hiányát és a fegyveres erők átpolitizáltságát. Határozottan emlékeztetnünk kell őket a Kambodzsa és az EU között fennálló együttműködési megállapodásra is, különösen annak 1. cikkére, amely az emberi jogok tiszteletben tartására szólít fel. Ha a polgári szabadságjogokat továbbra is semmibe veszik, akkor annak következményei lesznek, az EU-nak pedig egyértelműen javítania kell az emberi jogi helyzeten, ami a segélyek további folyósításának a feltétele.
A szeptemberben meghozott ítéletnek végső soron az a célja, hogy az ellenzéki vezér ne jelöltethesse magát a több mint két év múlva tartandó választásokon, amelyek esélyt jelentenek Kambodzsának, hogy egyszer és mindenkorra demokratikussá váljon. Azon túl, hogy ezen az állásfoglaláson keresztül felszólítjuk a kambodzsai kormányt, hogy vessen véget a politikai üldözéseknek, arra szeretném kérni az Európai Unió külügyi főképviselőjét, hogy gyakoroljon nyomást a hatóságokra, hogy folytassák a valódi demokrácia megteremtéséhez szükséges reformokat.
a Verts/ALE képviselőcsoport nevében. - (DE) Elnök úr! Kambodzsa gyönyörű ország, amely nagyszerű múltra tekint vissza, de az országnak és múltjának is vannak sötét oldalai. Ma emberek tűnnek el vagy vetik őket börtönbe tárgyalás nélkül, mindent átjár a korrupció, törvénytelenül sajátítanak ki földeket és vágnak ki erdőket. Minket, mint az Európai Parlament képviselőit leginkább az kell, hogy aggasszon, hogy e tevékenységek bírálóit és elítélőit az utcáról viszik el, kirakatpereket folytatnak le ellenük, majd börtönbe vetik őket.
Szam Rainszinek, a kambodzsai ellenzék vezérének súlyos üldöztetésben volt része. Megválasztották képviselőnek, de 1995-ben eltávolították a parlamentből. Sikerült azonban visszatérnie. Több támadást hajtottak végre ellene választási gyűléseken; az egyik merénylet 80 halálos áldozatot követelt. Abban a megtiszteltetésben volt részem, hogy meglátogathattam őt Kambodzsában. Egy nagyon békés embert, a demokrácia és az emberi jogok elkötelezett hívét ismertem meg benne. Most gyatra indokokkal 12 éves börtönbüntetésre ítélték egy szimbolikus cselekedet miatt.
Aki egy ellenzéki párt vezetőjét lecsukatja, az vele együtt börtönbe záratja az ország lakosságának általa képviselt jelentős részét. Aki egy ellenzéki párt vezetőjét lecsukatja, és megakadályozza, hogy részt vegyen a következő választásokon, az gátolja a demokratikus folyamatot és megsérti a polgári és emberi jogokat. Úgy vélem, hogy ezt nem szabad elfogadnunk, és felszólítom a Bizottságot, hogy mindenekelőtt követelje a Kambodzsával kötött együttműködési megállapodás 1. cikkében foglalt rendelkezések betartását. Ez a cikk tartalmazza, hogy az Európai Unió azzal a feltétellel nyújt segélyeket Kambodzsának, ha tiszteletben tartja az emberi jogokat.
az ECR képviselőcsoport nevében. - (PL) Kétszer volt alkalmam Kambodzsába látogatni. Először két évvel ezelőtt jártam ott a parlamenti választások idején az Európai Unió megfigyelő küldöttségével, másodszor pedig hat hónapja. Azt kell mondanom, hogy Kambodzsa - gazdasági értelemben - sokat fejlődött az elmúlt években a térség többi országával együtt. A gyors gazdasági fejlődést azonban sajnos nem kísérte demokratizálódási folyamat. Ugyanis nincsen valódi demokrácia a vezető pártot ellenőrző erős média, erős ellenzék és erős nem kormányzati szektor nélkül.
A Szam Rainszire kiszabott ítélet, amely nem az első a sorban, újabb csapást mér az ellenzékre. Ha az ítéletet fenntartják, Szam Rainszi nem tud elindulni a következő parlamenti választásokon, noha jelentős népszerűségnek örvend hazájában. Az ítélet azért is elgondolkodtató, mert több mint 30 évvel a vörös khmer rezsim bukása után a rendszer sok vezetőjét még bíróság elé sem állították. A vietnami-kambodzsai határ megkérdőjelezése természetesen nem mozdítja elő a térség stabilizálódását, mindazonáltal ezt a kérdést politikai eszközökkel kell kezelni, és nem bírósági ítélettel.
Noha elismerem azt a jelentős fejlődést, amelyet Kambodzsa a Pol Pot rezsim óta megtett, nyugtalanítana, ha a kambodzsai kormány úgy döntene, hogy félbehagyja a demokratikus rendszer építését, ami sajnos sok országban megesett. Kambodzsa több nemzetközi megállapodásban, többek közt az Európai Unióval kötött együttműködési megállapodásban vállalta, hogy megvédi polgárai alapvető jogait és a demokratikus alapelveket átülteti a gyakorlatba. Az Európai Uniónak határozottan fel kell szólítania a kambodzsai kormányt, hogy tartsa tiszteletben a kötelezettségvállalásait.
(RO) Mint elhangzott, Szam Rainszire két börtönbüntetést szabtak ki. A tízéves börtönbüntetést, amelyet rémhírek terjesztéséért és hivatalos iratok meghamisításáért kapott, hozzáadták a korábban kiszabott kétéves büntetéshez. Amint arra képviselőtársaim rámutattak, ezzel nyilvánvalóan arra tettek kísérletet, hogy megakadályozzák részvételét a következő választásokon. Van egy probléma az egész történet során követett eljárásban, nevezetesen, hogy Szam Rainszit távollétében ítélték el egy olyan eljárás keretében, amelyet zárt ajtók mögött tartottak, és amelyben a beszámolók szerint számos szabálytalanság volt felfedezhető.
Vannak nagyszerű eredmények is. Kambodzsa elfogadta az ENSZ Emberi Jogi Bizottságának az egyetemes időszaki felülvizsgálat keretében tett minden ajánlását. Tudomásunk van arról is, hogy új büntető-törvénykönyvet és korrupció elleni törvényt hoztak. Figyelemmel kell követnünk, hogy ezeket a törvényeket hogyan hajtják végre a gyakorlatban. Továbbra is emlékeztetni fogjuk Kambodzsát a választási megfigyelő misszióink által készített ajánlásokra. Fontos volna egy hatékony Emberi Jogi Bizottság létrehozása is. Üdvözöljük a kormány elhatározását, hogy előrelép ebben az ügyben, és kezdeményezte egy civil szervezetekkel közös fórum létrehozását.
A türelmes párbeszédet semmi sem helyettesítheti. Ha nem tartanak minket fontos szereplőnek az ország fejlődése szempontjából, elveszítjük esélyünket, hogy befolyásoljuk az eseményeket. Ugyanis Kambodzsában sokat tehetünk minden szinten a miniszterelnöki hivataltól kezdve a civil társadalomig. Továbbra is bátorítanunk kell azokat a pozitív kezdeményezéseket, amelyeket Kambodzsa tesz az emberi jogok, a fejlődés és a nemi egyenjogúság előmozdítása érdekében, miközben továbbra is ki kell állnunk a valódi plurális demokrácia, a szabadabb sajtó és a függetlenebb bírói hatalom mellett.
írásban. - A kambodzsai emberi jogi helyzet növekvő aggodalmat okoz. Azzal a problémával nézünk szembe, hogy a társadalom szövetét szétziláló tekintélyelvű kormány arcátlanul megsérti az emberi jogokat. Kambodzsa legnagyobb adományozójaként az EU-nak gyorsan kell cselekednie a kambodzsai polgárok védelmében, és biztosítania kell őket arról, hogy a demokratikus folyamat nem siklik félre. Szeretném megragadni ezt az alkalmat, hogy a kambodzsai kormányhoz szóljak, és felszólítsam, hogy gyorsan és időben teljesítse az ENSZ különmegbízottjának jelentésében foglaltakat. Szam Rainszi ügye fényt derít a Kambodzsában történt igazságtalanságokra, ahol Rainszi úrnak, mint az ellenzéki párt vezetőjének és parlamenti képviselőnek nem mással, mint a hatalmon lévő tekintélyelvű kormánynak az ellenzék megfékezésére irányuló tudatos erőfeszítéseivel kell szembenéznie. Véget kell vetni annak a gyakorlatnak, hogy bármely, a kormány számára fenyegetést jelentő személyt megvádoljanak és őrizetbe vegyenek. Ráadásul a polgárok továbbra sem látják garantáltnak a bíróságok függetlenségét és pártatlanságát. Ennek a Parlamentnek azonnal szembe kell néznie és foglalkoznia kell ezekkel az ügyekkel, és a kambodzsai polgárokat biztosítania kell arról, hogy ez a Parlament továbbra is támogatja és védelmezi a demokráciához fűződő jogaikat.
Negyedszer, december 10-én Stockholmban átadásra kerülnek az idei Nobel-díjak. Elfogadhatatlannak tartjuk, hogy a kínai hatóságok megkíséreltek nyomást gyakorolni az Európai Unió tagállamaira, hogy ne vegyenek részt az ünnepségen. Az Európai Parlament szakadatlanul küzd azért, hogy az egész világon tiszteletben tartsák minden személy alapvető és elidegeníthetetlen jogait, és természetesen Kína sem kivétel ez alól. A decemberi ünnepségen az Európai Unió norvégiai küldöttségének vezetője fogja képviselni az Európai Uniót, így az Európai Parlamentet is.
Koppenhága sokkal kisebb előrelépés volt, mint amit az Európai Unió akart, de akkor is előrelépés volt. Százkilenc ország - iparosodott és fejlődő országok egyaránt, amelyek közösen felelősek az üvegházhatást okozó gázok világméretű kibocsátásának több 80%-áért - most hivatalosan beillesztette a megállapodásba kibocsátáscsökkentési célkitűzéseit és lépéseit. Vagyis lehetőségünk nyílt arra, hogy építsünk erre az eltökéltségre és hozzájáruljunk annak nemzetközi cselekvés irányába történő tereléséhez. Meg kell ragadnunk ezt a lehetőséget és tennünk kell ennek a lendületnek a fenntartásáért, amely a 2012 utáni időszakra vonatkozó erőteljes és jogilag kötelező érvényű globális éghajlati megállapodás felé vezet, amely természetesen továbbra is a célkitűzésünk marad.
A Bizottságnak az a kiindulási pontja, hogy az EU-nak továbbra is vezető szerepet kell betöltenie. Meggyőződésünk szerint az a legmeggyőzőbb út, amelyet Európa követhet, hogy megfogható és határozott lépéseket tesz a saját lehetőségein belül annak érdekében, hogy a világ leginkább éghajlatbarát régiójává váljon. Ezt a múlt héten benyújtott Európa 2020 stratégia részeként kell megtennünk. És hadd mondjam ezt hangosan és érthetően: ez Európa saját érdeke. Hogy miért? Nos, azért, mert ez - ha okosan cselekszünk - javítja versenyképességünket, erősíti energiabiztonságunkat és ösztönzi a "zöldebb” gazdasági növekedést és az innovációt, és ilyen módon új munkahelyeket teremt. Ezért a Bizottság most megkezdi a 2050-ig vezető utat felvázoló munkáját, amely elvezeti az Európai Uniót az alacsony szén-dioxid-kibocsátású gazdaságra történő átálláshoz.
Ez kiterjed arra is, hogy 2050-ig 80-95%-kal csökkentjük kibocsátásunkat, amiben már megállapodtunk, és - amint ezzel a Parlament is tisztában van -, az EU kötelezettséget vállalt arra nézve, hogy 2020-ig legalább 20%-kal az 1990. évi szint alá csökkenti kibocsátását, és hogy ezt a csökkentést felemeli 30%-ra a megfelelő feltételek fennállása esetén. Teljes mértékben egyetértek a Parlament által megfogalmazott azon kívánsággal, hogy az EU lépjen túl ezen a 20%-os célkitűzésen. Kibocsátásunk csökkentését szorosabban összhangba kell hoznunk azzal, amit a tudomány állítása szerint meg kell tennünk a Koppenhágai Megállapodás azon célkitűzésének teljesítése érdekében, hogy két fok alatt tartjuk a globális felmelegedést. Amint állásfoglalásukban ezt önök is kifejezték, a válság megkönnyítette ezeknek a célkitűzéseknek az elérését. Ha ma olyan ambiciózusak akarunk lenni, mint amennyire elszántak akkor voltunk, amikor 2007-ben és 2008-ban elfogadtuk az éghajlat-változási és energiaügyi csomagot, akkor túl kell lépnünk a 20%-on. Ezért azt is örömmel jelenthetem be, hogy a Bizottság az Európai Tanács júniusi ülése előtt elemzést készít arról, hogy milyen gyakorlati politikákra van szükség ahhoz, hogy 2020-ig végrehajthassuk a kibocsátás 30%-os csökkentését. A Bizottság elemzést készít továbbá a 2050-ig tartó utunk mérföldköveiről, amely kiterjed a 2030-ig szükséges követelményszintek forgatókönyveire is. Ehhez olyan megfelelő stratégiákat kell létrehoznunk a kulcsfontosságú kibocsátó ágazatokkal kapcsolatban, amelyek követik az Európa 2020 stratégiát. Az EU kibocsátáskereskedelmi rendszeréről szóló irányelvben elfogadott határidőnek megfelelően a Bizottság a nagy energiaigényű iparágak kibocsátásáthelyezés esetén bekövetkező helyzetének elemzését is megkezdi.
Ezzel a munkával párhuzamosan az EU-nak meg kell kezdenie a Koppenhágai Megállapodás végrehajtását. Ez azt jelenti, hogy fel kell építenünk egy szilárd és átlátható nemzetközi beszámolási keretrendszert az egyes országok kibocsátásáról és teljesítményéről. Ez azt is jelenti, hogy gyorsan mozgósítanunk kell azt a 7,2 milliárd eurót a fejlődő országoknak szánt gyors finanszírozáshoz, amelyet Európa a 2010-2012. évi időszakra vállalt. Ez különösen fontos a hitelességünk, valamint a hosszú távú finanszírozás biztosításához történő hozzájárulásunk szempontjából. A Bizottság kész hozzájárulni az EU által nyújtott segítség megfelelő koordinálásához.
Végül ez a közlemény útitervet is javasol az ENSZ-folyamat következő lépéseihez, amelyekről ez év tavaszán Bonnban meg kell állapodnunk, ha újból megkezdődnek a tárgyalások. A bonni technikai üléseken el kell indítani a Koppenhágai Megállapodásban szereplő politikai útmutatásoknak az ENSZ Éghajlat-változási Keretegyezménye tárgyalási szövegeibe történő beillesztésének folyamatát, és orvosolnunk kell a fennálló hiányosságokat. Ami a legfontosabb: szerintem nagyon fontos, hogy megértsük, hogy Cancún milyen konkrét eredményeket hozhat. Döntő jelentőségű, hogy beépítsük a hivatalos ENSZ tárgyalási folyamatba a fejlett országok célkitűzéseit és a fejlődő országok intézkedéseit, amelyekre a megállapodás kötelezi őket, valamint a nyomon követésre, jelentéstételre és ellenőrzésre vonatkozó politikai útmutatásokat, de a megállapodásban elhanyagolt kérdésekre vonatkozó olyan döntéseket is, mint például a nemzetközi szén-dioxid-piac fejlődése, a nemzetközi légi közlekedésből és a tengeri szállításból származó kibocsátásoknak az ICAO és az IMO égisze alatt való csökkentése, a mezőgazdaság és más hasonló kérdések. A hivatalos tárgyalásokon valóban jelentős előrehaladást sikerült elérni Koppenhágában az alkalmazkodási keretek, a technológiai keretek és az erdészet kérdéseiben, amelyek szintén felsorolhatók a várt mexikói eredmények között.
Én lennék a legboldogabb, ha Cancúnban sikerülne elérnünk egy jogilag kötelező erejű globális megállapodást, és ha sikerülne ott megoldanunk a jogi kérdést - és ne tévesszék szem elől azt, hogy az Európai Unió készen áll. Látnunk kell azonban, hogy a felek között fennmaradt nézetkülönbségek egészen a jövő évig késleltethetik a megállapodást ebben a kérdésben. Ezért óvatosan kell bánnunk az elvárásokkal. Szerintem valamennyien tudják, hogy ha magasak a Mexikóval kapcsolatos elvárásaink, de nem születnek konkrét eredmények, akkor nagyon nagy annak a kockázata, hogy végül tönkretesszük ezt a folyamatot. Tehát akinek fontos egy nemzetközi megállapodás elérése, szerintem annak a számára az is nagyon fontos, hogy ezen a módon lépésről lépésre haladjon előre és minden tőle telhetőt megpróbáljon megtenni annak érdekében, hogy a világ kapjon egy jogilag kötelező erejű megállapodást 2012-ig.
Végül hadd szóljak néhány szót a környezetvédelmi integritásról. A környezetvédelmi integritást jelszavunkká kell tennünk a tárgyalásokon, és tudom, hogy a Parlament osztja ezt a véleményt. Ezért meg kell oldanunk a Kiotói Jegyzőkönyv hiányosságait. Ezen azt értem, hogy csak nagyon kevés országra vonatkozik - ami a mai kibocsátások alig 30%-ának felel meg -, és súlyos gyengeségeket tartalmaz, ilyen például az erdőgazdálkodásból származó kibocsátások elszámolásának szabályai és a 2008-2012-es kötelezettségvállalási időszakra vonatkozóan rögzített értékeket meghaladó kibocsátások kezelése, amelyre az önök februári állásfoglalása szintén rámutatott.
Befejezésül: Európának neki kell fognia a kapcsolatok kiépítésének, az ENSZ-folyamat támogatásának előmozdítása és a bizalom újjáépítésének lehetővé tétele érdekében, ami globális ügy. Egyrészt jobban meg kell értenünk partnereink álláspontját a kulcsfontosságú kérdésekben, másrészt ki kell fejtenünk, mit vár el az EU egy globális megállapodástól. A Bizottság a Tanáccsal és a Tanács elnökségével szorosan együttműködve fog neki a kapcsolatok kiépítésének. Én ebben a hónapban megbeszéléseket tartok Washingtonban és Mexikóban, és tervezem, hogy áprilisban ellátogatok többek között Indiába, a Maldív-szigetekre, Kínába és Japánba.
Emellett arra szeretnénk bátorítani önöket, az Európai Parlamentet, hogy járuljanak hozzá ehhez a munkához azzal, hogy bevonják a szerte a világon tevékenykedő képviselőtársaikat. Már találkoztam az önök fontos harmadik országokba delegált parlamenti küldöttségeinek néhány képviselőjével, és hamarosan másokkal is találkozni fogok annak megvitatására, hogyan egyesíthetnénk erőfeszítéseinket, hogyan építhetnénk közösen kapcsolatainkat, és a Bizottság milyen segítséget nyújthatna önöknek ehhez a fontos feladathoz.
a Bizottság tagja. - Elnök asszony! Először hadd válaszoljak Seeber úrnak az éghajlatváltozással foglalkozó kormányközi munkacsoportról és arról, hogy ezt miért nem kritizáltuk, vagy miért nem tettük azt, amit elvártak tőlünk ebben a dokumentumban: azt kell mondanom, hogy jóllehet döntő jelentőségűnek tartom azt, hogy az IPCC komolyan vegye a kritikákat és törekedjen a korrekcióra, ahol erre van szükség, mindeddig semmi olyasmivel nem találkoztam, ami megváltoztatná azt a mély meggyőződésemet és érzésemet, hogy az éghajlatváltozást kezelnünk kell. Vannak bizonyos jelek, részletek, kiszivárgott levelek és más hasonlók. Semmi olyan alaposabb okkal nem találkoztam, amely megváltoztatná mélységes meggyőződésemet, és úgy gondolom, hogy ez nagyon sok emberről elmondható, tehát nagyon eltökéltek vagyunk. Úgy gondolom, hogy most magának az IPCC-nek kell nagy gonddal eljárnia a bizalom helyreállítása érdekében mindabban, amit most az IPCC kiad a kezéből.
Semmiképp sem akarom leszállítani az elvárásokat, de nagyon óvatos lennék, nehogy olyan magasra emeljem az elvárásokat, hogy a nemzetközi tárgyalások ellenzői azok felhasználásával sikeresen tönkretegyék a Mexikó utáni folyamatot, ha ott semmit sem sikerül elérnünk. Ezért gyakorlatiasan kell gondolkodnunk. Bárkivel szemben hajlandó vagyok fenntartani azt, hogy Koppenhága előtt helyes volt magasan tartani az elvárásokat, hogy fenntartsuk a nyomást és be tudjuk emelni ezt a témát az államfők napirendjébe. Ettől felelőssé váltak; a felemelkedőben lévő gazdaságok és az Egyesült Államok ennek hatására meghatározták belső célkitűzéseiket; ez fontos volt. De ha nem sikerült teljes sikert elérni, ezt csak egyszer lehet megtenni. Tartok tőle, hogy kétszer nem tehetjük meg ugyanazt.
Végül Chris Daviesnek azt mondanám, hogy igen, önnek igaza van. Másoktól függ, hogy sikerül-e előrehaladást elérnünk, és ez az egyik oka annak, hogy az átlagot kell elérnünk, és meg kell próbálnunk elemezni a kapott információkat. Mi folyik Pekingben? Mi folyik Delhiben? Mi folyik Washingtonban? Mi folyik az Egyesült Államok Kongresszusában? Aztán pedig ezzel egy időben, mindezeknek a szempontoknak a figyelembevételével meg kell próbálnunk gondoskodni arról, hogy továbbra is képesek legyünk teljesíteni saját célkitűzéseinket, nevezetesen egy jogilag kötelező erejű, valóban nemzetközi megállapodás megkötését.
Tudom, hogy ezen a területen jelenleg nincs konszenzus Európában. Szerintem ezt feltétlenül figyelembe kell vennünk. Tegyük fel, hogy például Kína nem fogad el egy nemzetközi megállapodást, akkor mindörökre maradjunk meg a 20% mellett? Hogyan válhatna ez gazdaságunk, innovációnk, növekedésünk előnyére? Vajon nem kockáztatnánk ezzel azt, hogy elveszítjük piacainkat Kínában és más régiókban, amelyek szintén e szerint a napirend szerint haladnak, függetlenül attól, hogy sikerül-e és mikor egy nemzetközi megállapodást elérnünk?
Ha az EU valóban fenn akarja tartani vezető szerepét az éghajlatvédelem tárgykörében, akkor fel kell emelnünk célkitűzésünket legalább -30%-ra, ezt ön már ismertette. Ehhez szeretném hozzátenni azt, hogy azoknak a változásoknak az eredményeként, amelyeket a recesszió valójában előidézett a helyzetben, a -20% a valóságban nem igazán tér el a "szokásos ügymenet” forgatókönyvétől. Ha ambiciózusak akarunk lenni, akkor sokkal szigorúbban kell meghatároznunk célkitűzéseinket, és fel kell azokat emelnünk legalább -30%, de lehetőleg -40%-ra.
Milyen intézkedéseket fog a Bizottság életbe léptetni annak biztosítására, hogy az EU kibocsátásainak csökkentésére vonatkozó kötelezettségvállalást felemeljék 40%-ra? Ami a szükséges finanszírozást illeti, amit a fejlődő országok rendelkezésére kell bocsátanunk, hogy felvehessék a küzdelmet az éghajlatváltozással és annak következményeivel, pontosan ki fogja ezt a finanszírozást a fejlődő országok rendelkezésére bocsátani? Mennyit fognak adni az egyes fejlett országok? Hogyan és mikor fogják ezeket biztosítani?
Természetesen senki sem lehet naiv. Természetesen vigyáznunk kell a saját iparunkra, ez nyilvánvaló. Tudnunk kell, mit teszünk, és nem lehetünk naivak. Egyszerűen azt akarom mondani, hogy szerintem ha ezt ésszerű módon és következetesen hajtjuk végre, akkor kiválaszthatjuk azokat az eszközöket, amelyek egy időben hasznosak lehetnek az éghajlatváltozás és a kibocsátáscsökkentés, az energiahatékonyság, az energiabiztonság, valamint az innováció és a munkahelyteremtés szempontjából. Erre törekszünk. Nem állítom, hogy ez könnyű lesz. Nem szabad azt gondolnunk, hogy a 30% elérése könnyű séta lesz, bár tudnunk kell, milyen lehetőségeink vannak, azok milyen vonzatokkal járnak, és erről szól majd az az elemzés, amelyet az Európai Tanács júniusi ülése előtt be fogok nyújtani. Utána, az év későbbi részében elemzést kell készítenünk a 2050-ig elvezető utakról, ide számítva ezt a 2030-ig tartó stratégiát is, amelyről szerintem el kell kezdenünk gondolkodni, és ennek természetesen az az oka, hogy ígéretet tettünk a kibocsátás 80%-95%-os csökkentésére nézve 2050-ig. Ha nem kezdünk neki, akkor 2050 felé közeledve rendkívül kemény lesz az utolsó egy vagy két évtized.
A kutatások azt mutatják, hogy az IPCC jelentésének legalább húsz szakasza a World Wildlife Fund vagy a Greenpeace olyan jelentéseire hivatkozik megbízható forrásként, amelyek nem estek át szakértői értékelésen. Ez nem tudomány. Szilárd, szakértői értékelésen átesett tudományos bizonyítékokra van szükségünk, nem pedig érdekcsoportok munkájára, amelyek az éghajlatváltozást saját programjuk előmozdítására használják fel, vagy olyan politikusok munkájára, akik az éghajlatváltozást az Európai Unió létezésének megindokolására használják.
Bizonyára tudják, hogy a Kelet-Angliai Egyetemről kiszivárgott e-mailek leleplezik azt, hogy az ember által előidézett éghajlatváltozás elméletének támogatói manipulálták a hőmérséklet múltbeli változásait azáltal, hogy önkényes módon választották ki a báziséveket. Ezt a trükköt használták fel a közelmúltban bekövetkezett hőmérséklet-csökkenések leplezésére és a középkori meleg időszak problémájának leküzdésére. Az e-mailek azt is leleplezik, hogy az elméletben kételkedő tudósokat kiszorították a szakértői értékelés folyamatából, nehogy a nyilvános vizsgálat leleplezze a kutatások hiányosságait.
Vajon egy olyan elmélet, amely manipulált adatoktól függ, szolgálhat-e megfelelő alapként ezeknek a roppant kiadásoknak az igazolásához és olyan gyárak bezárásához, mint a middlesbrough-i Corus üzem? Az Európai Unió hihetetlen összegű támogatásokat fizet ki olyan környezetvédelmi érdekcsoportoknak, amelyek annak a politikának a folytatását javasolják az EU számára, amely mellett már elkötelezte magát. Vajon helyénvaló-e, hogy az Európai Unió érdekcsoportok támogatására fordít állami pénzeszközöket? Ez a közpénzek elherdálása, ami látszólag támogatja az Európai Unió politikáit és veszélyezteti a kampányoló szervezetek függetlenségét.
(DE) Szeretném melegen üdvözölni önt ebben a Parlamentben. Véleményem szerint Koppenhágában a bizalom elvesztése volt az egyik legsúlyosabb probléma. Ez elméletileg folytatódhat világszerte, de az Európai Unióban is. Kérdésem önhöz a következő. Mi történik most a tavaly elfogadott eszközökkel? A kibocsátáskereskedelmi rendszer (ETS) aggaszt engem, mivel nem vagyok teljesen biztos abban, hogy mit tesz jelenleg a Bizottság a koppenhágai döntés fényében, például a referenciaértékek tekintetében, de a szénátszivárogtatás is fontos kérdés.
Amikor azt a kérdést hallom, hogy "nem jött-e el az ideje annak, hogy szünetet tartsunk”, azt kell mondanom, hogy az éghajlattal kapcsolatos nemzetközi tárgyalások sok szempontból már jó ideje elakadtak. Meggyőződésem, hogy még mindig jelentős előrehaladásra van szükségünk ezen a területen. Egyszerűen nem értem, hogy néhány tény kiszivárgása miatt miért akarja bárki is, hogy az egész projektet szkepticizmus vegye körül. Ez nem az én megközelítési módom. Én politikus vagyok. Nem ítélhetem meg a tudósok munkáját, de használhatom a józan eszemet, el tudom olvasni legfontosabb következtetéseiket és látom a benyújtott tények jellegét. Utána saját magam is tudom mérlegelni, akarom-e azt kockáztatni, hogy nem teszek semmit, a tétlenség roppant nagy vonzataival együtt - vagy inkább reagálok a kihívásra?
Itt kell tehát megtalálnunk a közös alapot az eszközök tekintetében, mert ez mindenképpen hasznos lesz környezetünkre, hasznos lesz polgárainkra és hasznos lesz gazdaságainkra nézve. Hasznos lesz üzleti vállalkozásainkra nézve is, amelyek rendkívül energiahatékonnyá válhatnak a jövőben, amikor az energia még drágább lesz. Ez mindenképpen kifizetődik abban a világban, ahol küzdelmet kell majd folytatni az erőforrásokért. Tehát egyszerűen nem értem, miért nem tudunk hasonló menetrendet elfogadni ebből a szemszögből nézve.
Florenz úrnak mondom: hogy mit teszünk a kibocsátáskereskedelmi rendszer eszközeivel? Nos, amint említettem, még a nyár előtt elkészül egy elemzés a szénátszivárogtatás kérdéseiről, ami pedig a referenciaértékeket illeti, tovább folytatjuk a referenciaértékekkel kapcsolatos munkát. Még nagyon sok a tennivalónk a kibocsátáskereskedelmi rendszer kapcsán. Ezenkívül úgy gondolom, hogy továbbra is együtt kell működnünk a világ más pontjain található érintett felekkel, akik valamiféle kereskedelmi rendszer bevezetését tervezik.
(DE) Melegen üdvözlöm önt ebben a Parlamentben, biztos asszony. Levelet írtam a Parlament elnökének, amelyben tájékoztattam őt arról, hogy a Parlament összes küldöttsége a partnereivel folytatott megbeszélések napirendjére tűzte az éghajlatvédelem kérdéseit, szerte a világon. Még meg kell találnunk azt a mechanizmust, ami lehetővé teszi ennek az információnak és az eredményeknek az összekapcsolását azokkal az utazásokkal, amelyeket a világ körül tesz, hogy mi itt, Brüsszelben és Strasbourgban pontosan tudjuk, hol állunk.
Meglehetősen aggódom amiatt, hogy az éghajlatvédelmi tárgyalások ugyanarra a sorsra juthatnak, mint a dohai tárgyalások, amelyeket évről évre folyamatosan elhalasztanak. Kérdésem tehát az, hogy mi az ön B terve arra nézve, hogy legalább egyes ágazatok egyes részeiben eredményeket érhessünk el? A Kiotói Jegyzőkönyv kapcsán is van egy kérdésem. Stratégiai hibát követtünk el Bangkokban, amikor azt a benyomást keltettük, hogy fel akarunk vele hagyni. Mi történne, ha nem sikerülne elfogadni valamit 2011-ig vagy 2012-ig? Mi lesz a Kiotói Jegyzőkönyv jövője?
Meggyőződésem, hogy Európának sokkal offenzívabb hozzáállást kell felvennie, és a szándékai helyett inkább a hatalmát kell megmutatnia. Kérdésem, amelyre könnyű lesz megadnia a választ, némileg hasonlít a Környezetvédelmi, Közegészségügyi és Élelmiszer-biztonsági Bizottság elnökének kérdésére, mivel nekem is meggyőződésem, hogy Európának a továbbiakban gondoskodnia kell arról, hogy az éghajlati dimenziót mindig beépítse a harmadik országokkal megkötött összes kereskedelmi megállapodásába, a szén-dioxid-kibocsátás európai megadóztatásával, ha ez az egyetlen nyelv, amelyet megértenek azok, akik nem hajlandók tudomást venni a kihívás nagyságrendjéről.
Két kérdésem van, biztos asszony; az egyik a kifizetések gyors beindításával kapcsolatos. Milyen módon tartja majd a kapcsolatot Piebalgs úrral annak érdekében, hogy ez a pénz egészen biztosan a hatékonyságot, a megújuló energiákat és decentralizált módon a decentralizált energiatermelést szolgálja, az energiaszegénységgel is összekapcsolva ezeket a kérdéseket? A második kérdésem az, hogy milyen módon akarja nemzetközi szinten is bevonni a nagy európai városokat és a progresszív régiókat ebbe a folyamatba? Valóban nagyon csalódott voltam, amiért a múlt héten megjelent Európa 2020 dokumentumban gyakorlatilag nem léteznek városok és régiók. Hogyan merünk még gondolni is Európa előrehaladására, ha figyelmen kívül hagyjuk a polgárok régióit Európában és azokat a hatásokat, amelyeket nemzetközi szinten képesek gyakorolni?
a Bizottság tagja. - Elnök asszony! Először Leinen úrnak mondom: szerintem ez nagyon jó ötlet, hogy amikor egy delegáció elutazik valahova, akkor van idejük arra és fontosnak tartják, hogy az éghajlati kérdéseket is napirendre tűzzék. Ez nagyon fontos, és nagyon hasznos lehet az észrevételek összehasonlítása során, és így amikor önök kapnak valamilyen információt az egyik országban, én pedig egy hónappal később kapok valamilyen információt, akkor valamikor találkozhatunk, hogy összehasonlíthassuk ezeket az észrevételeket, és így valóban építhetünk azokra az információkra, amelyeket külön-külön megszereztünk.
Pontosan azért alkalmaztunk olyan nagy nyomást Koppenhágában, mert fennállt annak kockázata, hogy valami Doha-jellegű folyamatba fulladnak az erőfeszítéseink, és ezért tettünk meg minden tőlünk telhetőt ennek a helyzetnek az elkerülése érdekében. Abban is igaza van, hogy ez a veszély még ma is fennáll: ha Koppenhágában nem sikerült, akkor miért ne lehetne a végtelenségig húzni az időt? Ezért szeretnék látni egy konkrét útitervet az egyes rendezvények várható eredményeinek a pontos megjelölésével, és annak a dátumnak a pontos megjelölésével, amikorra be kell azt fejeznünk. Szerintem ez nagyon jó szempont.
Nem mi jelentjük a problémát a Kiotói Jegyzőkönyv tekintetében. Mindenki másnál előbb teljesítettük. Teljesítettük és be is tartottuk hivatalos ígéreteinket a 2008 és 2012 közötti első időszakban. Teljesíteni fogjuk minden ígéretünket, és készen állunk a Kiotói Jegyzőkönyv folytatására is. Nem az EU jelenti ezzel kapcsolatban a problémát. Más részes felek jelentik itt a problémát, és nekik kell eldönteniük, akarnak-e alternatív megoldást, ha létezik ilyen egyáltalán, vagy hogyan akarnak megbirkózni a folytatással, a második kötelezettségvállalási időszakkal.
Megértem a nagy városokkal kapcsolatos szempontját. Én nagyon jónak tartom a C40 és sok más kezdeményezést, és önnek abban is igaza van, hogy a kibocsátások nagy része a városokhoz és a városi életstílushoz kapcsolódik. Itt azzal a kihívással kell szembenéznünk, hogy a tervezés és az egyéb olyan jellegű eszközök nagy része, amelyekkel ezeket a kérdéseket valóban lehet kezelni, gyakran a tagállamok kezében van, de egyetértek önnel és végeztem is közös munkát néhány jelentős várossal Koppenhágát megelőzően. Ezt a szempontot emlékezetben kell tartanunk, és keresnünk kell továbbfejlesztésének lehetőségeit. Emellett mondanunk sem kell, hogy például a közlekedés és a közlekedés szén-dioxid-mentesítése területén a nagy városoknak kulcsszerepük van a megoldások megtalálásában.
A példamutatás szükséges követelmény, de ez önmagában nem elegendő, ezt Koppenhága jól megmutatta. Ezért elengedhetetlen a diplomáciai szempont továbbfejlesztése és előmozdítása, valamint a Lisszaboni Szerződés által felkínált lehetőségek kihasználása, hogy a részes felek következő konferenciájának előkészítése során ambiciózusak legyünk, egységes álláspontot képviseljünk, és stratégiai szövetségeket teremtsünk azokkal, akik potenciális szövetségeseink ebben a tárgykörben, ilyenek lehetnek például az afrikai, karibi és csendes-óceáni országok.
Nagyon nem értek egyet azzal a stratégiával, amely arra épül, hogy ebben a korai szakaszban el kell fogadnunk azt, hogy nem fogunk megállapodásra jutni Mexikóban. Ezért az a kérdésem önhöz, hogy ezt egyszerűen ön határozta el, vagy ezt a megbízatást kapta - és ez utóbbi esetben kitől kapta ezt a megbízatást? Az államfőktől? Vagy ez volt az együttdöntési eljárás eredménye, vagy mi? Remélem, hogy ez a stratégia módosítható. Milyen előny származik abból, ha ezt mondjuk "Mi van akkor, ha hatalmas a lendület és magasak az elvárások, aztán nem lesz az egészből semmi - hogyan fogunk megmagyarázni két fiaskót?” Figyeljen ide, emiatt nem önnek kell aggódnia. Az Egyesült Államok, Kína és mások valószínűleg gondoskodnak majd arról, hogy ne legyenek magasak az elvárások Mexikóval kapcsolatban. Ne az legyen az EU szerepe, hogy csökkenti az elvárásokat - az EU-nak az elvárások emelése legyen a szerepe. Ha már a csúcstalálkozó kezdete előtt ezt mondjuk: "Figyeljetek, hajlandóak vagyunk elfogadni, hogy nem születik kiemelkedően jelentős megállapodás”, és így tovább, akkor eleve kizárjuk a siker minden esélyét, már a munka megkezdése előtt. Ettől teljesen más lesz a kiindulási pont, és emiatt a megállapodás a lehető legrosszabb lesz.
Másodszor pedig az ön dokumentuma rendkívül figyelemreméltó. A teljesen teleírt tizenkét oldalon egyetlen, az IPCC-munkacsoportra vonatkozó utalás sincs. Ez talán valami körmönfont kísérlet, amely arra irányul, hogy távol tartsa magát ettől a szervtől? Szeretném emlékeztetni önt arra, hogy ez a munkacsoport alkotja az azokkal az irányelvekkel kapcsolatos összes politikai döntés alapját, amelyet az elmúlt évek során kidolgoztunk. Talán nincs itt az ideje annak, hogy átfogó tudományos megközelítési módért kiáltsunk, amely valóban tudományos, nem pedig politikai közleményeket ad a kezünkbe?
Ám valami nagyon új jelenséget láttunk Koppenhágában: míg a múltban az EU gyakran alig néhány partnert talált, amikor nemzetközi tárgyalásokon készült valamit elintézni, ez alkalommal a globális kibocsátás több mint 80%-át képviselő vezetők Koppenhágában megígérték, hogy mostantól fogva ők is ezen az úton fognak haladni. Ez alapvetően megváltoztatja az egész tárgykör dinamikáját. Hadd emlékeztessem önt arra, hogy éveken keresztül prioritás volt Európa számára a felemelkedőben lévő gazdaságok bevonása és az, hogy ők is vállalják a saját felelősségüket, és ezt valóban sikerült elérnünk Koppenhágában.
Carvalho asszonynak mondom: igen, nagyon is egyetértek azzal, hogy technikai és politikai szinten egyaránt fel kell készülnünk, és hogy ezt jobban kell tennünk, nem utolsósorban azért, hogy amikor leülünk a tárgyalóasztalhoz, akkor ne csak azt mondjuk, amit mi akarunk, aztán amikor a világ többi része nem ért velünk egyet, akkor meg fogalmunk sincs arról, hogy mit tegyünk, mert minden energiánkat arra fordítottuk, hogy megpróbáljunk összehozni egy nagyon határozottan és részletesen megfogalmazott álláspontot. Rugalmasabbnak kell lennünk ezeknek a kérdéseknek a megtárgyalása során.
a Bizottság tagja. - (DA) ...és végül Dan Jørgensen úrnak: természetesen nem hiszem azt, hogy nem kell megállapodást elérnünk Mexikóban. Arról vitatkozunk, hogy hisszük-e azt, hogy minden részletet, még a megállapodás formáját is meghatározhatjuk Mexikóban. Én ezzel törődöm. Ezeknek a szempontoknak az alapján meggyőződésem, hogy növelhetjük az Egyesült Államokra, Kínára és másokra nehezedő nyomást, pontosan azzal, hogy elmondjuk: nagyon konkrét eredményeket várunk és nagyon konkrét eredményeket kell elérnünk Cancúnban. Erről nem mondhatunk le.
Megpróbálom megnehezíteni számukra az eredménytelenséget Mexikóban. Meggyőződésem, hogy ennek eléréséhez ügyelnünk kell arra, hogy ne összpontosítsunk túlzottan a jogi formára, mert ez megakadályozhatja a megállapodás elérését a konkrét tartalomról. Nagyon sok tényezőt figyelembe kell vennünk, például: "Mit gondolunk? Mit hallunk? Véleményünk szerint minek az elfogadására lehet rávenni az Egyesült Államokat alig három héttel az amerikai időközi választások után?” Sok tényező játszik szerepet ebben a kérdésben, de azt hiszem, Jørgensen úr eléggé ismer engem ahhoz, hogy tudja, ez nem azért van, mert szerintem nem kell ambiciózusnak lennünk Mexikóban. Egyszerűen meg kell próbálnunk meghatározni, mi az a maximum, amit kihozhatunk Mexikóból. Ez a stratégia sarkalatos pontja, amelyet ma megpróbáltam önök elé tárni.
írásban. - (RO) Az EU-nak minden lehetősége megvan arra, hogy vezethesse a CO2-kibocsátások csökkentésére irányuló tevékenységeket. A koppenhágai csúcstalálkozó sokakban talán a csalódottság érzését hagyta maga mögött, mivel sok résztvevő semmiféle határozott éghajlatváltozás-megelőzési célkitűzés mellett nem volt hajlandó elkötelezni magát. India és Kína a közelmúltban olyan üzeneteket küldött az ENSZ-nek, amelyben jelezte eltökéltségét a Koppenhágai Megállapodás alapján vállalt célkitűzések teljesítése mellett, bármilyen homályosak is voltak ezek az üzenetek. Ez fontos jelzés, és az EU a kezébe veheti a globális kezdeményezést és visszaültetheti az összes országot ugyanahhoz az asztalhoz, különös tekintettel az ázsiai országokra, amelyeknek ipari kapacitása hónapról hónapra növekszik. Az éghajlatváltozás ténykérdés, mint ahogyan az is, hogy a szennyezés ezt felgyorsítja. Ez megindokolja az EU arra irányuló törekvéseit, hogy példát mutasson a szennyezés csökkentésére irányuló tevékenységeivel. De azt a célkitűzésünket, hogy a világ legkevésbé szennyezett régiójává váljunk, mindenképpen fel kell használnunk a saját javunkra. Az ebből fakadó előnyök között nem csak a tisztább környezet közvetlen előnyeit lehet megemlíteni. Európa zöld gazdaság és ipar felé történő átirányítása munkahelyeket teremt, új kapukat nyit meg a kutatás előtt, és végül, de nem utolsósorban, csökkenti az egyes államok kiadásait.
írásban. - (PT) Jóllehet a földi légkör megóvásának felelősségét különböző országoknak közösen kell viselniük, az is nyilvánvaló, hogy az a befolyás, amelyet ezek az országok a történelem során a légkörre gyakoroltak és a mai hatásuk erősen eltér egymástól, ami azt jelenti, hogy az általuk viselt felelősséget is differenciálni kell, mert ez így igazságos. Ezenkívül annak meghatározása során, hogy az egyes országoknak milyen feladataik vannak a kibocsátás csökkentésének globális erőfeszítésében, figyelembe kell vennünk lakosságuk nagyságát, szintén méltányossági okok miatt. Kína egy főre eső kibocsátása jelenleg az USA kibocsátásának negyede és körülbelül az EU átlagos kibocsátásának a fele. India kibocsátása körülbelül az EU átlagos kibocsátásának a tizede, és az USA kibocsátásának a huszada. Indiában jelenleg körülbelül ötszázmillió ember él (durván ennyi az EU lakossága) elektromos áram nélkül. Ezért megalapozatlan és méltánytalan ezeket az országokat hibáztatni a koppenhágai kudarcért, nem is beszélve a Parlament egyik állásfoglalásában szereplő, a Bolivarista Szövetség Amerikánk Népeiért nevű szervezethez tartozó országok nevetséges hibáztatásáért. Ezt az álláspontot csak a puszta politikai klikkrendszer támaszthatja alá, amely aláássa és felbomlasztja mindazt, ami Koppenhágában ténylegesen megtörtént.
írásban. - (PL) Az Európai Bizottságnak és az elnöknek az éghajlat- és energiapolitika tárgykörében folytatott rendkívül kitartó lobbizása, amely már évek óta tart, nem egyéb, mint az EU iparának szétzúzására irányuló kísérlet. Ez a politika vagy tudatlanságból fakad, amelyet tovább súlyosbít az éghajlatváltozással foglalkozó kormányközi munkacsoport, vagy egyszerű ostobaságból, vagy pedig a gazdaság szabotálásához vezető hihetetlen cinizmus eredménye. A baloldali képviselők sajnálatos módon nem ismerték fel, hogy ez nem egyéb, mint egy számukra felállított csapda, mert a kibocsátáskereskedelem támogatóit legnagyobb számban közülük toborozzák, akik már amúgy is előidézték ezt a válságot. Ez alkalommal azonban a "pénzügyi buborék” sokkal nagyobb lesz. Már az eddigiekben is roppant nagy károkat okoztak ezzel az öngyilkos politikával, különösen az én hazámban, Lengyelországban. Nincs szükségünk háborúra. Sokkal könnyebb egy országot lerombolni, mint újjáépíteni. Felszólítom a Bizottságot, hogy térjen észhez, mert amit tesznek, az nem egyszerűen Európa, hanem az egész emberiség ellen is irányul. Haladéktalanul felül kell vizsgálni az éghajlat-változási és energiaügyi csomagot. Kezdjenek hozzá ehhez a munkához, és ne akarjanak másokat gazdasági öngyilkosság elkövetésére rávenni. Zöld gazdaság - igen, de ez természetesen az anyagok és az energia újrahasznosítását jelenti, jelent továbbá kapcsolt energiatermelést, a fűtési rendszerek és a hőszigetelés modernizálását, ahol nincs más energiaforrás, ott fenntartható energiát, a szennyvíz újrahasznosítását, atomenergiát, jobb energiagazdálkodást, magasabb energiahatékonyságot és más hasonlókat. Van-e tehát a CO2-kibocsátásnak bármilyen kapcsolata egy ilyen jellegű "zöld” gazdasággal? Igen, van, de paradox módon az a jó, ha a kibocsátás növekszik.
írásban. - (FI) Elnök asszony! Nagyon hálás vagyok Hedegaard biztos asszonynak, amiért jelezte, hogy érti éghajlat-politikánk alapvető dilemmáját: az EU nem hajthat végre önállóan csökkentéseket, mert így nemcsak a saját eredményeink lesznek csalókák, hanem azt is kockáztatjuk, hogy ezt megsínyli környezetünk. Ha Európában nem folytatódhat a termelés a kibocsátáskereskedelem szárnyaló árai miatt, és ha ennek következtében mondjuk az acélt vagy a papírt olyan országokban gyártják, ahol az ebből származó kibocsátás magasabb, mint Európában, akkor a teljes kibocsátás növekedni fog. Az egyoldalú ambíció nem ambíció: csak akkor lesz könnyű jelentős mértékben meghúzni a szíjakat, ha valamennyien azonos szabályok szerint cselekszünk. Ehhez másfajta éghajlati stratégiát kell alapul választanunk: a meghatározott kibocsátások következetes csökkentését. Ez egy olyan szén-dioxid-mentesítési rendszert alkot, amely független az üzleti ciklusoktól, és amely a jelenlegi kibocsátáskereskedelmi rendszerünkkel ellentétben mindig a csökkentést végrehajtó felet jutalmazza. Többek között Kína, Japán és az Amerikai Egyesült Államok is ilyen rendszerben érdekelt, ezért az Európai Uniónak is korszerűsítenie kellene saját stratégiáját, hogy az tükrözze a jelenlegi helyzetet. Azt is szeretném megkérdezni, van-e bármi értelme ragaszkodni a kibocsátáskereskedelmi rendszerhez 2012 után, elvégre ma úgy tűnik, hogy nem fognak kialakulni hasonló globális rendszerek, amelyekkel összekapcsolhatnánk a saját rendszerünket. Ha a kibocsátási egységek meghatározása és elosztása nem arányos, akkor nem lehet elkerülni a verseny torzulását. Amikor alig tíz évvel ezelőtt elkezdtük megszövegezni a kibocsátáskereskedelmi irányelvet, a teljes rendszert a globális léptékű kibocsátáskereskedelem előkészítésének eszközeként tálalták nekünk. Megszereztük a szakértelmet és a tapasztalatokat. A tapasztalatok határozottan sokba kerültek nekünk, és a környezeti előnyök távolról sem nyilvánvalóak. A kibocsátások csökkentését olyan módon kell végrehajtani, hogy kevésbé legyünk kitéve a piaci működésképtelenség és a spekuláció kockázatának. Úgy gondolja-e a Bizottság, hogy jó okaink vannak arra, hogy önállóan haladjunk tovább?
írásban. - (PL) Elnök asszony, Hedegaard asszony! A koppenhágai csúcstalálkozó, ahova az éghajlatváltozás elleni küzdelem élharcosaiként mentünk el, kudarcnak bizonyult és megmutatta, hogy egyedül Európát érdekli a CO2-kibocsátás korlátozása. Hedegaard asszony kijelentette, hogy ennek a fiaskónak a dacára a globális felmelegedés elleni küzdelem továbbra is az európai politika középpontjában marad. Most, a mexikói csúcstalálkozó előtt új stratégiát építünk, tehát választ kell adnunk arra a kérdésre, hogy hol rontottuk el, és meg kell vizsgálnunk nézeteinket és elvárásainkat, mert a világ ma még nem áll készen ilyen hatalmas korlátozások elfogadására. Ezért van három kérdésem Hedegaard asszonyhoz. Először: hogyan szándékozunk tárgyalni és milyen célokat tűzünk ki magunk elé annak érdekében, hogy a mexikói csúcstalálkozó ne úgy végződjön, mint a koppenhágai csúcstalálkozó? Másodszor: az Európai Bizottság ellenőrizte-e a globális felmelegedéssel és a jéghegyek olvadásával kapcsolatos információkat annak kapcsán, hogy egyes tudósok félrevezető és hamis információkat közöltek? Harmadszor: egyetért-e azzal a következtetésemmel, hogy ha az USA, Kína, Oroszország és India nem egyezik bele a kibocsátások jelentős csökkentésébe, akkor csak elpocsékoljuk az Európai Unió erőfeszítéseit és a felmerülő költségeket?
írásban. - (PL) A koppenhágai csúcstalálkozó után az Európai Uniónak azzal az alapvető kihívással kell szembenéznie, hogy a lehető leggyorsabban össze kell állítania valamit, ami lényegbevágó - egy kollektív útitervet a COP 16 mexikói csúcstalálkozójára. Koppenhága után meg kellett értenünk, hogy a jó szándék nem elegendő. Koppenhága eredményeként levonhatjuk a következő négy következtetést. Először: az Európai Unió nem lehet teljesen hatékony, ha csak a követendő kereteket határozza meg. Európának valós támogatást kell adnia a fejlődő országoknak olyan módon, hogy ezzel elősegítse a Közösség ambiciózus kibocsátási célkitűzéseit. Másodszor: az Európai Uniónak újból el kell indítania a párbeszédet az Egyesült Államokkal egy transzatlanti vezető szerep részeként, és a világ más vezető hatalmaival. Harmadszor: az Európai Uniónak racionálisabb megközelítési módot kell elfogadnia a CO2-kibocsátás csökkentési stratégiája tekintetében, abból a célból, hogy a magas alkalmazkodási költségek elkerülésével csökkenthessük a kibocsátást. Negyedszer: az Európai Uniónak fokoznia kell a hatékonyan működő, alacsony szén-dioxid-kibocsátású gazdaság felépítésére irányuló erőfeszítéseit. Hedegaard asszony, a kérdés nagyon egyszerű: megvan-e Európában az ehhez a változáshoz szükséges légkör?
Ennek van két olyan aspektusa, amelyet érdemes kiemelni. Először: a környezetbarátabb, alacsony szén-dioxid-kibocsátású technológiákba történő beruházás fontos eszköz. Ezek a beruházások óvják a környezetet, és ezzel egy időben új üzleti lehetőségeket és új munkahelyeket is teremtenek. Az Európai Unió fontos szerepet játszhat a globális piacnak ebben az ágazatában. A második aspektus az "Erőforrás-hatékony Európa” című kiemelt kezdeményezés fontossága. A Bizottságnak a tagállamokhoz intézett azzal kapcsolatos kérése, hogy vegyék igénybe a strukturális alapokat az energiahatékony középületek felépítésébe történő beruházásokhoz, minden bizonnyal a megoldás részét fogja alkotni. Úgy gondolom azonban, hogy legalább ekkora figyelmet kell szentelnünk a lakóépületeknek is, még pontosabban a múltban épült többlakásos lakóépületeknek, amelyek jelentős energiafogyasztók egyes tagállamokban, különösen Kelet-Európában.
Lényegi előrehaladást sikerült elérni Koppenhágában a nyomon követés, a jelentéstétel és az ellenőrzés tekintetében is. Ezek közvetlenül kapcsolódnak a bizalom erősítéséhez, mert egy ilyen rendszer képessé tesz minket annak megfigyelésére, hogy mindenki elvégzi-e a saját feladatát, és lehetővé teszi a számunkra annak megállapítását, hogy politikáink mennyire hatékonyak és milyen módon kell azokat kiigazítanunk a jövőben. Az Európai Uniónak folytatnia kell kibocsátáskereskedelmi rendszerének és más kezdeményezéseinek végrehajtását, ilyen például az épületek energiafelhasználásának csökkentése. Teljesítenünk kell kibocsátási célkitűzéseinket és meg kell mutatnunk, hogy valamennyiünknek az előnyére szolgálhat az energiamegtakarítás. Ha rá akarunk venni másokat arra, hogy kövessék a példánkat, akkor ennek az a legjobb módja, hogy sikeres példát mutatunk fel a kibocsátáscsökkentési politika területén, amely a hétköznapi emberek számára jelentkező előnyökre váltható.
Ez a javaslat önmagában is forradalmi gondolat, ha megengedik, hogy ezt magam mondjam ki, de ez csak az első lépés, amelyet néhány éven belül további nagyszabású lépéseknek kell követnie. A Közlekedési és Idegenforgalmi Bizottság többségének támogatásával sikerült kiegyensúlyozott, átgondolt, koherens javaslatot megfogalmaznunk. Szeretnék köszönetet mondani mindenkinek, aki ebben a munkában részt vett. Nem volt könnyű; nagyok voltak a nézetkülönbségek. Remélem azonban, hogy ezt az egyensúlyt sikerül holnap is megtartani, és így határozott jelzést küldhetünk a Tanácsnak, amelynek újabb közös álláspontot kell megfogalmaznia.
Nem lehet csak a közúti közlekedést, sőt, csak a közúti áruszállítást kipécézni és aztán még azt is hozzátenni, hogy majd a tagállamok eldöntik, hogy akarnak-e útdíjat vagy nem. Az alapvető változásokhoz integrált, átfogó terv kell, ami minden közlekedési ágra vonatkozik - ezt a bizottságban is egyértelműen kimondtuk. Ezen kívül tudományos alapú hatástanulmányokra is szükség van, amelyek megvizsgálják a rendelkezéseknek a közlekedési ágak közötti versenyre, a mobilitási költségekre és Európa versenyképességére gyakorolt hatásait.
A második, a külső költségek internalizálásáról szóló közlemény megint csak a széttagoltságot mutatja: az egyik részben szerepel egy konkrét intézkedés, a másikban már nem. A külső költségek internalizálása kapcsán fel van sorolva egy rakás módszer a számítások elvégzésére, de aztán a végén azt olvashatjuk, hogy majd átalányértékkel számolnak. Ki érti ezt? Nem vették figyelembe a különböző közlekedési ágazatok által eddig tett hozzájárulásokat sem; sem az általános adókat, sem az üzemanyag adóját, sem a gépjárműadót.
Ráadásul Ön is nagyon jól tudja, hogy régóta a vállalatok viselik a torlódások miatti költségeket: a magasabb bérköltséget és a magasabb üzemanyagköltséget. Így tehát semmi értelme a torlódások költségeit internalizálni - épp ellenkezőleg! Meg kell próbálnunk az infrastruktúra átgondolt fejlesztésével és intelligens forgalominformációs rendszerek telepítésével megszabadulni a dugóktól, de nem szabad útdíj bevezetésével többletterheket raknunk a vállalkozásokra, amelyek már így is szenvednek az emelkedő költségek miatt. Ennek semmi értelme nem lenne.
Alelnök úr, a vasúti zajcsökkentési intézkedésekkel kapcsolatos közleménye elvben helyes úton jár. Van azonban egy bökkenő. Mit is javasol Ön egészen pontosan? Azt mondja, sok lehetőség van. Nem, nem, ez így nem megy! A Bizottságnak joga és kötelessége végrehajtható javaslatokkal előállni. A Közlekedési és Idegenforgalmi Bizottság ezért szólította fel önöket arra, hogy dolgozzanak ki egy, a zajhoz kötött sínhasználati díjról szóló irányelv-javaslatot, amely alapján a használati díjakból befolyó összeg a vasúttársaságokba - köztük magáncégekbe - való befektetésével segíthetjük majd a zajcsökkentők felszerelését. A Parlamentben mindenkinek egyértelmű célja van: meg kell szüntetni a vasúti zajszennyezést. Támogatni kívánjuk a vasutat, de annak környezetvédelmi szempontból megfelelő módon kell áthaladnia az olyan helyeken, mint a csendes, nyugodt Rajna-völgy. Segítsenek tehát ezt elérni: tegyenek gyakorlati javaslatot!
Elnök úr! Egy újabb vita végére érkeztünk egy olyan témában, amelyről eltökéltem, hogy a Ház látókörébe hozom, rögtön amint megszereztem a Parlament támogatását, más szóval, azt a célunkat, hogy ne vessünk ki még egy adót az európai polgárokra. Ami a Bizottságot illeti, számára az, hogy az új euromatrica nem kötelező, bizonyíték arra, hogy nem új adót vetünk ki. A beszedett összeget mindenekelőtt nem általánosságban a különböző tagállamok költségvetéseire különítik el, hanem egy bizonyos ágazat fejlesztésére fordítják, nevezetesen a szennyezés, illetve a külső költségek internalizálására, valamint biztonságosabb utak és infrastruktúra építésére.
Szeretném megköszönni a Parlamentnek a csomag zöldebbé tétele iránti elkötelezettségét, különösen az euromatricáról szóló irányelv felülvizsgálata tekintetében. Az El Khadraoui úr jelentésén alapuló tervezet, amelyet a Közlekedési és Idegenforgalmi Bizottság jóváhagyott, erőteljes jelzés a tagállamok felé, mivel egy olyan rugalmasabb keretet javasol, amely jogi felhatalmazást nyújt a negatív hatások elleni harc új eszközeinek elfogadására a közlekedési ágazaton belül és az ágazatban részt vevőkön belül is. Ezt arra vonatkozó politikai szándék kinyilvánításával éri el, hogy az infrastruktúra használatáért fokozatosan ösztönzi a tisztességes és hatékony díjszabást, ahol a szennyező fizet, nem pedig az adófizetőnek kell állnia a számlát.
Úgy érzem, hogy a Bizottság által jóváhagyott vélemény, amelyet ma vitatunk meg, bizonyos lényeges szempontokból megerősíti a Bizottság javaslatát. Ami a források allokálását illeti, úgy hiszem, hogy a javasolt módosítások összhangban vannak az általunk indítványozott megközelítéssel, amely a beszedett díjból származó bevétel allokációjának védelmét, illetve a közúti közlekedés külső hatásainak csökkentését célozza meg, és úgy gondolom, támogatni tudom azokat. Ami a figyelembe veendő külső hatások fajtáját illeti, igent mondok a szén-dioxid-, ám nemet a forgalmi torlódás figyelembe vételére. A modulált torlódási díj lehetővé tenné számunkra, hogy hatékonyabban vegyük fel a harcot az éghajlatváltozás ellen, mintha csak egyszeri adót vetnénk ki a szén-dioxidra. A közúti közlekedés gazdasági hatékonysága szempontjából elengedhetetlen, az elegendő bevétel biztosítása szempontjából pedig hasznos új közlekedési formákat támogatni, és úgy hiszem, a kompromisszum, amire jutottunk, kitűnő alapot nyújt a Tanáccsal történő eszmecseréhez. Ugyanakkor nagy gondot kell fordítanunk annak biztosítására, hogy a végeredmény inkább jelentsen ösztönzést a tagállamok számára, semmint elrettentéssé váljék, és ne olyan feltételeket szabjon, amelyeket túl bonyolult betartani.
Most viszont szeretném Jarzembowski úrnak az irányelvet kísérő közleményéről írott jelentésével folytatni. Amint azt Jarzembowski úr világosan kifejezésre jutatta a beszédében, nagyon kritikus a Bizottság álláspontjával szemben: most az egyszer, ennyi évnyi együttműködés után nincs közöttünk egyetértés. A jelentés egyértelműen kritikus hangvételű. Megpróbálok két pontot kiemelni, két olyan pontot, amelyeket központi jelentőségűnek érzek. Másrészről azonban szeretném hangsúlyozni, hogy a Bizottság végzett olyan hatásvizsgálatot, amely az összes közlekedési módot lefedi, és elemzi a különböző internalizálási lehetőségek hatásait. Úgy érzem, hogy ez az elemzés megveti a Bizottság által javasolt internalizálási stratégia alapját. Másrészről a Bizottság közös internalizálási keretet javasolt, amely olyan elvre épül, amely az összes közlekedési módot érinti, valamint figyelembe vesz múltbéli kezdeményezéseket. Ez egy pragmatikus megközelítés, amely tiszteletben tartja a közösségi vívmányokat, és figyelembe veszi a közelmúltban elfogadott javaslatokat - itt a kibocsátáskereskedelmi-rendszernek a légi közlekedésre való kiterjesztésére, illetve a légi közlekedésről, a hajózási ágazatról és a belvízi utakról szóló nemzetközi egyezményekre gondolok, természetesen vitathatjuk, vajon a Bizottság javaslatai elég messzire nyúlnak-e, de muszáj hangsúlyoznom, hogy a Bizottság azokkal a területekkel foglalkozott, amelyekre felkérték, nevezetesen egy olyan, jogszabályi javaslatokkal alátámasztott integrált terv kialakítására, amely a közlekedést zöldebbé teszi.
A másik szempont a technológiához és az exporthoz kapcsolódik. Ha Európa releváns euromatrica-rendszert vezet be, az az európai gazdasági szereplők felemelkedését is elő fogja segíteni. Az Egyesült Államok, Kína, India olyan államok, ahol ugyanaz a probléma fog kialakulni, mint nálunk. Ez tehát felhívás egy ambiciózus politika végrehajtására, egyrészt a külső költségek internalizálása tekintetében, hogy az olajról való szükséges átállást elővételezzük, másrészt az euromatrica körüli összes technológiai eszköz révén előmozdítsuk az európai ipart.
Elnök úr, biztos úr! Előadónk, tisztelt képviselőtársaim, El Khadraoui úr néhány megnyugtató szóval kezdte. Nem kell európai díjat kivetni. Az előadót inkább a belső piac alapszabályai aggasztják, és a fenntartható közlekedést próbálja Európában előmozdítani. Ugyanakkor előadóként elfoglalt álláspontja engedélyezi a tagállamoknak, hogy nagyon magas díjat szabjanak ki, ami a kilométerenkénti néhány eurós összegre is rúghat, ehhez jön a torlódási díj, illetve mindennek tetejébe a felár. Elnök úr! A biztos úr szavaival élve, itt nem a belső piacon érvényesülő alapszabályok, hanem a belső piac akadályairól van szó.
Az Európai Néppárt (Kereszténydemokraták) és az Európai Demokraták Képviselőcsoportja szeretné ezennel világossá tenni az álláspontját. Rendíthetetlenül támogatjuk a fenntartható közlekedésbe tett beruházásokat. A levegőszennyezés és a zajártalom külső költségeinek internalizálása ezért számíthat a jóváhagyásunkra, feltéve, ha a befolyó összegeket a közúti közlekedés tisztábbá tételére fordítják - ami széles körű támogatottságot élvez. A javasolt torlódási díj, illetve felár mindazonáltal az EPP-ED képviselőcsoport számára már túlmegy egy bizonyos határon. A torlódási díj vajmi kevés hatással bír a környezetre, és nem oldja meg a torlódás problémáját, valamint többletterhet jelentene a mai gazdasági válsággal sújtott időkben, többletterhet a KKV-knak, és ez a foglalkoztatást is negatívan befolyásolja.
a Belső Piaci és Fogyasztóvédelmi Bizottság ajánlása második olvasatra a Tanács közös álláspontjáról az egyetemes szolgáltatásról, valamint az elektronikus hírközlő hálózatokhoz és elektronikus hírközlési szolgáltatásokhoz kapcsolódó felhasználói jogokról szóló 2002/22/EK irányelv, az elektronikus hírközlési ágazatban a személyes adatok kezeléséről, feldolgozásáról és a magánélet védelméről szóló 2002/58/EK irányelv, valamint a fogyasztóvédelmi jogszabályok alkalmazásáért felelős nemzeti hatóságok közötti együttműködésről szóló 2006/2004/EK rendelet módosításáról szóló európai parlamenti és tanácsi irányelv elfogadása tekintetében (16497/1/2008 - C6-0068/2009 - (Előadó: Harbour úr),
az Ipari, Kutatási és Energiaügyi Bizottság ajánlása második olvasatra a Tanács közös álláspontjáról az elektronikus hírközlő hálózatok és elektronikus hírközlési szolgáltatások közös keretszabályozásáról szóló 2002/21/EK irányelv, az elektronikus hírközlő hálózatokhoz és kapcsolódó eszközökhöz való hozzáférésről, valamint azok összekapcsolásáról szóló 2002/19/EK, valamint az elektronikus hírközlő hálózatok és az elektronikus hírközlési szolgáltatások engedélyezéséről szóló 2002/20/EK irányelv módosításáról szóló európai parlamenti és tanácsi irányelv elfogadása tekintetében (16496/1/2008 - C6 0066/2009 - (Előadó: Trautmann asszony),
Ez egy nagyon jelentős reform, mert a hatályos jogszabályok, amelyeket annakidején 2001-ben és 2002-ben akkori képviselőtársaimmal dolgoztunk ki, nagyon jól működtek az európai gazdasági életben. Élénk és dinamikus az európai hírközlési ágazat - aktív fogyasztókkal a piacon. E reform azonban naprakésszé teszi mindezt, kollégáim pedig mindjárt ismertetik azokat a területeket, amelyeken tovább szeretnének dolgozni. A legfontosabb hatása, hogy a jogszabálycsomagot megerősíti a következő évtizedre. A Parlament jelentős javításokat eszközölt e második olvasatban.
Ebben az irányelvben jelentősen bővítettük a fogyasztókat és felhasználókat az elektronikus szférában megillető jogokat. A fogyasztók számára biztosítani kell a jogot ahhoz, hogy választhassanak az ajánlott távközlési szolgáltatások között, és ennek érdekében tájékoztatni kell őket. Igazságos szerződési feltételekre jogosultak, amelyek nem kötik őket hosszú időre egy bizonyos szolgáltatóhoz. Magas szintű vészhívó szolgáltatásra, a szociális információkhoz való internetes hozzáférésre és hangalapú telefonos kommunikációra jogosultak. Mindenekelőtt pedig jogosultak az elektronikus távközlési térben adataik védelmére. Erről majd később hallunk még. Szabályozó hatóságainkat fel kell jogosítani arra, hogy e jogokat megfelelően biztosítsák. Ez a javaslat valamennyi jogosultságot tartalmazza.
Első beszédemet a következőkkel zárnám: nagyon sok ember dolgozott ezen a javaslaton és óriási erőforrások álltak mögöttünk. Mindenképpen megemlíteném Peter Traungot, a Belső Piaci és Fogyasztóvédelmi Bizottság tagját, jogtanácsosunkat, Luca Vusaggiót, valamint a csoportunk tagját, Lindsay Gilbertet, aki szoros együttműködésben dolgozott asszisztensemmel, Sheena Gooroochurnnal. Nagy segítséget kaptunk a Bizottságtól, Peter Rodfordtól, magától az európai biztostól és csoportjától, valamint az Eva Veivo vezette tanácsi titkárságtól. Azért említettem őket meg, mert úgy gondolom, hogy sok ember külső szemmel nem is látja azt a munkamennyiséget és elhivatottságot, amellyel ezen összetett szövegeket elkészítettük. Számítok az önök támogatására holnap, mert ez nagyon fontos mindannyiunk jövője szempontjából.
Az Európai Parlament e módosítás melletti eltökéltségéről tett tanúbizonyságot azzal, hogy a 46. módosítás kulcselemeit belefoglalta a kompromisszumba: a szabadságok védelme, bírósághoz és ítélethez való jog - a leginkább az igazságügyi hatóságok által használt kifejezés - és két további rendelkezést vezetett be az internet-felhasználók vonatkozásában: megerősítette az internetnek az alapvető jogok és szabadságok gyakorlásában játszott létfontosságú szerepét, és külön utalást tett az emberi jogok és alapvető szabadságok védelméről szóló európai egyezményre.
Hölgyeim és uraim, válaszút előtt állunk: a 46. módosítást jelenlegi állapotában támogassuk-e, és ezáltal küldjük vissza az egész távközlési csomagot egyeztetési eljárásra, amely újra megnyitja a tárgyalások során felállított valamennyi pont feletti vitát és így a tagállamok e módosítással szembeni masszív ellenállása miatt annak megsemmisítéséhez vezet, vagy támogassuk a 46. módosítás új szövegét, amely biztosítja az alapvető szabadságok tiszteletben tartását, így megerősítve azt, amit a Parlament elfogadott a Lambrinidis-jelentésről tartott szavazás időpontjában.
Ha van iparág, amely valóban meg tudja adni a válságból való kilábaláshoz szükséges megfelelő lendületet és lökést, akkor az pontosan az információtechnológiai és hírközlési ágazat, az elektronikus hírközlési és távközlési szektor. Ezért olyan rendkívül fontos, hogy megállapodásra jussunk, hiszen ez teszi majd lehetővé számunkra, hogy olyan szemlélettel lépjünk tovább, amely véleményem szerint a leginkább sorsdöntő: nyitott szemléletmód, előretekintés, valamint a protekcionizmus elutasítása helyett a verseny és a versenyképesség ösztönzése; az ágazat szerepe ebben pedig alapvető.
A csomag tekintetében - a különböző jelentések számos aspektusa már említésre került - e jelentés előadójaként csupán az elektronikus távközlő ágazat új európai szabályozó testületének létrehozását szeretném megemlíteni, amely létfontosságú eszköz annak biztosításához, hogy az új rendeletben holnap általunk elfogadandó szabályokat az egész Unióban következetesen alkalmazzák; hogy gyakorlatban is legyen belső versennyel elő valódi belső piac létrehozását és fejlesztését lehetővé tevő harmonizáció, mert ez a legjobb módja annak biztosítására, hogy az európai fogyasztók a legjobb szolgáltatásokhoz a legjobb áron juthassanak hozzá.
Köszönetemet szeretném kifejezni azért a feltétel nélküli támogatásért, amelyet a GSM irányelv előadójaként kaptam, különösképpen a velem dolgozó árnyékelőadóknak és Reding biztosnak azért a rugalmasságért, melyet a Parlament szerepének visszaállításáért indított egész folyamata során tanúsított: azt igényeltük, hogy részt vehessünk a rádióspektrum használatának stratégiai tervezésében. Természetesen köszönettel tartozom a cseh elnökségnek is, amiért szilárd eltökéltséget mutatott ezen irányelvnek és a csomag többi részének még a parlamenti ciklus vége előtti átdolgozása mellett.
A GSM irányelv előadójaként úgy gondolom, hogy megtaláltuk a helyes megoldást, amely jövőbeli többéves rádióspektrum-politikai programokban közösségi szintre helyezi a stratégiai spektrumtervezést és azt a keretirányelvhez kapcsolja. Ez a helyes döntés, hiszen így elismerjük, hogy a spektrum esetében - mivel ritka közeszköz - jogi szabályozásra, valamint stratégiai tervezésre van szükség az új hálózatok - vezeték nélküli és optikai szálas hálózatok - fejlesztéséhez, amelyek - és ebben valamennyien egyetértettünk - a jövőt jelentik; olyan jövőt, amelyben jogi védelmet kell nyújtanunk a szolgáltatóknak, hogy képesek legyenek beruházni, mi pedig visszaszerezzük az irányítást, amelyet az Európai Unió egyszer magáénak tudhatott.
Ez a nagyszerű munka annak a megállapodásnak az eredménye, amely ma az asztalunkon hever, miután a Bizottság 2007-ben benyújtotta a csomagot. Az eredmények sokrétűek: új fogyasztói jogok, mint például az egynapos szolgáltatóváltáshoz való jog, az európai távközlési hatóság felállítása, a nemzeti szabályozó hatóságok nagyobb egymástól való függése, az európai polgárok szélessávú internethez való hozzáférését biztosító intézkedések, a rádióspektrum használatra való megnyitása új vezeték nélküli szolgáltatások előtt, az új funkcionális szétválasztási eszköz, amely növeli a versenyt és szélesíti a fogyasztói választékot, világos versenyjavító szabály a nagysebességű, szélessávú hálózatokba történő beruházások vonatkozásában, erősebb jogok és új garanciák a fogyasztók számára, az adatokkal való visszaélések elleni mechanizmusok és így tovább. Ezek nagyon jelentős új intézkedések egy olyan ágazat számára, amely több mint 300 milliárd euro jövedelmet képvisel és amely biztosítja Európának a mobiltelefonok és a nagysebességű internet piacán betöltött globális vezető szerepét.
Ez a jogszabályi szöveg stabil jogi keretet fog nyújtani, amely támogatja a beruházást és az innovációt, valamint biztosítja azt a szabályozási következetességet, amely szükséges az ipar számára ahhoz, hogy a jövőre üzleti stratégiákat tudjon kidolgozni. Ez nagyon lényeges a gazdasági zűrzavar idején, hiszen itt és most maximalizálnunk kell ezen ágazatnak az egész gazdaság termelékenységéhez és növekedéséhez való hozzájárulását. Világosan ki kell mondanom, hogy a Parlament nem vonta ki magát a felelősség alól e kihívással szemben.
Üdvözlöm, hogy a Parlament szigorította a cookie-k és hasonló eszközök használatára vonatkozó szabályokat. Nem csupán arról van szó, hogy az internet-felhasználók jobban értesülnek majd arról, hogy személyes adataikkal mi történik, hanem könnyebben kézben tarthatják majd a személyes információik feletti ellenőrzést a gyakorlatban. Üdvözlöm a személyes adatokat érintő minden támadás kötelező bejelentésének jóváhagyását. Ez az első alkalom, hogy egy ilyen jellegű kötelezettséget európai szinten bevezettek.
Üdvözlöm - és a Parlament mindig is támogatta ezt -, hogy a fogyatékkal élők helyzete is javulni fog. Leginkább annak örülök, hogy a fogyasztók mostantól részesülnek a magánéletre, a szólásszabadságra és a tájékoztatáshoz való hozzáférésre vonatkozó garanciákból. Ez így együtt - akár harmonizációs intézkedések elfogadása révén, akár a nemzeti hatóságok által választott orvoslatok szigorúbb felügyeletén keresztül - nagyobb következetességet fog biztosítani a belső piacon és segíteni fogja az új hatóságot, amely kulcsfontosságú szerepet fog játszani ebben a folyamatban, egybegyűjtve a 27 nemzeti szabályozó hatóság szakértelmét és tapasztalatát, valamint lebontja a valóban határok nélküli Európa előtti fennmaradt akadályokat.
Nagyon boldog vagyok, hogy a Parlament jelentős szerepet játszott a többéves spektrumpolitikai programok szerepének erősítésében, amelyeket a Bizottság fog javasolni, és először az életben a Parlament is bele fog ebbe szólni. E célból - mielőtt a jobb szabályozásról szóló irányelvet átültetik a gyakorlatba - módosítani fogjuk a rádióspektrum-politikai csoportról szóló bizottsági határozatokat annak érdekében, hogy e politikai csoport számára lehetővé tegyük, hogy közvetlenül a Tanácsnak és a Parlamentnek nyújtsa be jelentéseit.
Ugyancsak üdvözlöm, hogy a Parlament támogatja a technológiai és szolgáltatási semlegesség elveit, és hogy lehetővé teszi az olyan frekvenciasávok harmonizációját, amelyek használata értékesíthető. Mindez lényeges lesz az újgenerációs hálózatokba történő beruházások és a beruházás megtérülése szempontjából, figyelembe véve a lehetséges kockázatokat. Nagyon lényeges lesz a Bizottság iránymutatójaként is, amikor az újgenerációs hálózatokhoz való hozzáférésről részletesebb jogszabályi iránymutatást kell kiadnia.
Két nyilatkozatot kell tennem a parlamenti képviselők által felvetett pontokra válaszul. Az első tisztázza, hogy a Bizottság széles körű vitát fog ösztönözni az egyetemes szolgáltatással kapcsolatban, és szükség esetén idő előtti javaslattal fog előállni. A második kijelenti, hogy a Bizottság késedelem nélkül széles körben konzultációt fog kezdeményezni és javaslatokat fog benyújtani a személyes adatokat érintő minden támadás kötelező bejelentésének más ágazatokra való kiterjesztésével kapcsolatban.
A másik előterjesztett dokumentum a GSM irányelv. Ezzel kapcsolatban a Bizottság teljes mértékben támogatja a módosító irányelvben megemlítendő frekvenciasávok tisztázását célzó változtatásokat. Csupán szeretném kiemelni, hogy ez az irányelv egyedül 1,6 milliárd eurós megtakarítást is jelenthet a mobil ágazatban, amely nagyon tisztán mutatja, hogy a Parlament sikeresen egyensúlyoz a határozatok között - határozatok a gazdaság érdekében, határozatok az iparág érdekében, határozatok a fogyasztók érdekében. Mindez így együtt egy nagyon jó csomag Európa számára.
A Bizottság tudomásul veszi az Európai Parlament azon kívánságát, hogy a személyes adatokat ért támadások kötelező bejelentése ne korlátozódjon az elektronikus hírközlési ágazatra, hanem olyan jogalanyokra is vonatkozzon, akik információs társadalmi szolgáltatásokat nyújtanak. Ez a megközelítés teljes mértékben összhangban lenne az uniós polgárok személyes adatai védelmének erősítésére és az adataik elleni támadás esetén eszközölendő fellépés biztosítására irányuló átfogó közpolitikai célkitűzéssel.
A Bizottság ezért késedelem nélkül el fogja kezdeni a megfelelő előkészítő munkát, beleértve az érintettekkel való 2011-es konzultációt, annak érdekében, hogy e területen megfelelő javaslatokkal tudjon előállni. Ezenfelül a Bizottság konzultálni fog a 29. cikk alapján létrehozott munkacsoporttal és az adatvédelmi biztossal a 2002/58/EK irányelvben szereplő, adatok elleni támadások bejelentéséről szóló szabályok alapelvének más ágazatokban történő alkalmazásának lehetőségéről, függetlenül az ágazattól vagy az érintett adat típusától.
Elnök asszony, biztos asszony, hölgyeim és uraim, én is azzal szeretném kezdeni, hogy köszönetet mondok mindazoknak, akik révén a nap végére sikerült kielégítő kompromisszumra jutni a távközlési csomaggal kapcsolatban. Először is köszönöm a Képviselőháznak: mindenekelőtt képviselőtársaimnak, Harbour úrnak, del Castillo Vera asszonynak és Trautmann asszonynak, és természetesen Pleguezuelos Aguilar asszonynak is. Köszönet és hála a biztos asszonynak, a Bizottsággal folytatott kiváló együttműködésért. Ön személyesen is gyakran jelen volt a háromoldalú tárgyalásokon. Ez jó jel. Valóban konstruktívan vett részt a cseh elnökséggel együtt, és segített nekünk a nap végére elérni ezt a kompromisszumot.
A kompromisszum jól sikerült, és szívből remélem, hogy a holnapi szavazáson széles körű támogatottságot szerez majd. Ahogy már említésre került, az egész távközlési ágazat az európai gazdaság egyik leghatékonyabb ágazata, és a pénzügyi és gazdasági válság kellős közepén különösen fontos általános feltételeket teremteni, hogy ez a "munkahelymotor” újra tudjon indulni és működhessen Európában. Számos munkahely kötődik a távközlési ágazathoz, és a most elfogadásra kerülő jogi kerettel megteremtettük azokat a feltételeket, amelyek lehetővé teszik, hogy ez az ágazat továbbra is szépen fejlődjön.
Miért olyan fontos a távközlési csomag? Szeretném kiemelni, hogy véleményem szerint mi a legfontosabb pont. Gyors internet-hozzáférésre van szükségünk szerte Európában, és nem csupán a városokban, hanem a vidéki régiókban is. "Mi” alatt a fiatalokat értem, akik világszerte kommunikálnak. "Mi” alatt üzleti vállalkozásainkat értem, amelyek globális méretekben működnek és nemzetközileg vannak jelen, valamint természetesen hivatalainkat és közigazgatási rendszereinket. Mit tesz ennek érdekében a távközlési csomag? Létrehozza a szükséges jogi keretet ahhoz, hogy a tagállamokban az üzleti vállalkozások beruházhassanak a szélessávú hálózatokba. Ezzel a csomaggal és a benne foglalt beruházás-védelemmel jelentős ösztönzőket hoztunk létre, de ugyanakkor e rendelet előírásai révén biztosítottuk, hogy nem új piacokat szilárdítunk meg. Az új hálózatok kiépítésében rejlő kockázatok megfelelően és igazságosan lettek elosztva.
Mi mást fog még szabályozni a távközlési csomag? Először is a frekvenciasávok hatékony használatát - ez ugyancsak fontos a szélessávú ellátás tagállami fejlesztése szempontjából. A csomagban rugalmasabb európai frekvenciapolitikát ösztönzünk. A digitális televíziózásra történő átállással felszabaduló frekvenciasávokat - az úgynevezett digitális hozadékot - elérhetővé kell tenni a mobil szélessávú szolgáltatások számára, amelyek különösen a vidéki területeken töltenék be az űrt. Ugyanakkor elismertük a műsorszórásnak a demokratikus társadalmunkban megfogalmazódó szabad vélemények garantálásában játszott különleges szerepét. Mindent egybevetve tehát jól sikerült kompromisszum ez, és remélem, széles körű támogatásnak örvend majd holnap!
a PSE képviselőcsoport nevében. - Elnök asszony, lenyűgöző követni ezt a vitát - a kollégák már kifejtették a főbb témákat, a biztos pedig megtette nyilatkozatait -, de a Tanács teljes körű távolmaradása sokat elmond arról, hogy hogy működünk néha itt, az Európai Unióban. Ez teljesen elfogadhatatlan. A valaha volt legsúlyosabb válságokat éljük meg az Európai Unióban és az egész világban, és miközben egy, a munkahelyteremtés szempontjából ilyen lényeges és aktuális témát vitatunk meg azzal a területtel kapcsolatban, amelyen még mindig nagyfokú stabilitást őriztünk meg, azt látjuk, hogy a Tanács nem elmélkedik és vitázik itt ma velünk, számomra sok mindent elmond. Remélem, hogy a következő tanácsi elnökséget gyakrabban fogjuk körünkben látni, mert így nem működhetünk tovább.
Hadd érintsek két pontot, amelyet a biztos asszony nagy örömömre megemlített: új infrastruktúrába való beruházás, amelynek új kerete lesz és olyan versenyjogi szabályok szerint fog működni, amelyek - bár különbözők - lehetővé fogják tenni, hogy beruházások áramoljanak e területre; valamint az iránymutatások, amelyeket az NGA-k (új generációs hozzáférés) vonatkozásában rövidesen közzé fognak tenni. Remélem, hogy ezek az iránymutatások követni fogják az ebben a Házban megalkotott filozófiát, amelytől a Bizottság reményeim szerint nem fog eltérni.
Utolsó pontként arra biztatnám a Házat, kollégáimat és a Bizottságot - valamint remélhetőleg a Tanácsot -, hogy vizsgálja meg azokat a területeket, amelyeken kompromisszumra jutottunk, de amelyekkel nem vagyunk teljesen elégedettek. Ez érinti az internettel kapcsolatos kérdéseket, így azt, hogy a tagállamok hogyan léphetnek közbe, ha azt tapasztalják, hogy polgáraik törvénytelenül jutnak internetes tartalomhoz, amelyet németül "Internet sparen”-nek hívunk, valamint a hálózatkezelést. Remélem, módunk lesz megvizsgálni ezeket a kérdéseket az év második felében és megtalálni a helyes keretet annak érdekében, hogy nagyobb konszenzust érjünk el köztünk és a nagy mértékben tőlünk függő polgárok között.
A Tanáccsal folytatott tárgyalások eredményeképpen néhány fontos eredmény született. Az első olvasathoz képest az egyik legnagyobb haladás a 112-es európai vészhívó számhoz kapcsolódik, valamint a szolgáltatók azon kötelezettségéhez, hogy a hívó helymeghatározása technikai megvalósíthatóságra hivatkozva ne legyen megtagadható, legalább a vezetékes telefon és mobilszolgáltatók esetében. Nagy eredmény ez, hiszen ezáltal a mentőszolgálatok hatékonyabban tudnak reagálni, és ez javítja a polgárok védelmét, bárhol is éljenek az Európai Unióban.
A jelentésben a forgalomirányítási politikákra vonatkozó rendelkezések ellentmondásosak voltak, de erősen hiszek abban, hogy a kompromisszum megvédi a felhasználók azon jogát, hogy kedvük szerinti tartalomhoz jussanak hozzá és szolgáltatást vegyenek igénybe. Ebben a Házban soha senki nem akarta korlátozni az internet szabadságát. Célkitűzésünk az volt, hogy lehetővé tegyük, hogy a forgalomirányítási eljárások, amilyen hosszan csak szükséges és ameddig nem korlátozzák a szolgáltatók közötti versenyt, a legjobb online élményt biztosítsák a végfelhasználók számára. Úgy ítélem meg, hogy a kompromisszum teljes mértékben összhangban van ezzel a célkitűzéssel, ezért teljes mértékben támogatom.
Véleményem szerint - ahogy mostanra megegyeztünk - a frekvenciasávok tekintetében a közérdekeket sokkal inkább figyelembe veszik a műsorszórás érdekében. A pénzügyi piacokat övező jelenlegi vita tekintetében úgy gondolom, hogy vitánkkal tulajdonképpen megelőztük a bajt. Ez a javaslat jelenlegi, letárgyalt formájában sokkal kiegyensúlyozottabban fogja figyelembe venni a piac és a piac által létrehozott dolgok közötti viszonyt, valamint az állam feladatait. Úgy hiszem, hogy előrelépést jelent demokráciánk biztonsága szempontjából, és jelentősen hozzájárulhat a kultúrához is.
Tudom, hogy az eredeti 138. módosítás jogilag nem volt optimális formába öntve. Ugyanakkor úgy látom, hogy a most kötött kompromisszum nem garantálja, hogy mielőtt az Európai Unió valamely polgárának alapvető jogait korlátozzák, bíró is részt vesz az alapvető jogok korlátozásáról szóló döntésben. Biztos asszony, nagyon kíváncsi vagyok, hogy Ön hogyan értelmezi a kompromisszumot, és különösen arra, hogy véleménye szerint az általunk tárgyalt kompromisszum mit jelent a francia HADOPI-modell szempontjából.
a GUE/NGL képviselőcsoport nevében. - (SV) Köszönöm, Elnök asszony. Amit ma itt látunk, az egy új társadalom kifejlődése. Technológiai megújulást látunk egy régi távközlési típust használó társadalmon belül: az "egyirányú” típust, amelyben "egy személy beszél és mindenki más hallgat”, felváltott egy inkább többdimenziójú, "résztvevő” távközlési forma, és sokunk választotta a szabadság ezen új kultúráját. Ez az interaktivitásról szól, a szólásszabadságról, a kreativitásról és a kreativitás gyönyörűségéről. Olyan információcsere ez, amely gyakran független a kereskedelmi érdekektől, de sajnos a régi hatalmi struktúrák fenyegetve érzik magukat, és ezért közbe akarnak lépni, szabályozni és ellenőrizni akarják az interneten történő eseményeket.
A szervezett bűnözés és a terrorizmus leküzdésének ürügyén megpróbálják korlátozni polgári jogainkat, de ezt nem engedhetjük, hogy megtörténjen. Kollégáimmal az Egységes Európai Baloldal/az Északi Zöld Baloldal Képviselőcsoportjában ezért számos módosítást vázoltunk fel a polgári jogok interneten való védelme érdekében. Újra előterjesztem 166. módosításomat, amely az előző olvasatban elfogadásra került. A módosítás célja annak biztosítása, hogy az elektronikus távközlés végfelhasználói, azaz mi, polgárok, indokolatlan korlátozások nélkül juthatunk szolgáltatásokhoz és alkalmazásokhoz. Egyensúlyba kell hoznunk az emberek szabad véleménynyilvánításhoz és magánélethez való jogát a személyes adatok, valamint mások szabadságai és jogai védelmével, ideértve a szellemi tulajdon és a közbiztonság védelmét is.
Bizonyos országokban a kormányok új, keményebb törvényeket akarnak bevezetni, amelyek az internetszolgáltatók számára engedélyezik, hogy blokkolják emberek internet-hozzáférését. Úgy gondoljuk, hogy nem szabadna engedélyezni, hogy bármely polgár internet-hozzáférését blokkolják anélkül, hogy előzőleg bírósági tárgyalás folyt volna az ügyben. Polgárként rendelkeznem kell azzal a szabadsággal, hogy az interneten különböző oldalakon szörfölhetek és bizton tudhatom, hogy magánvállalkozások nem szereznek erről információt. Mi, akik szeretjük az internetet és az általa nyújtott lehetőségeket, azt mondjuk, hogy a felhasználói jogokat az alapján kell meghatározni, hogy mire használjuk előfizetésünket. Nem akarjuk, hogy egyszerű fogyasztókká alacsonyítsanak bennünket, akiknek a jogai csupán abból állnak, ami az előfizetői szerződésben szerepel. Sajnos mind a Tanács közös álláspontja, mind a kompromisszum szabad utat enged ennek bekövetkeztéhez, de mi akkor is internetes polgárok akarunk lenni, nem pusztán vásárlók vagy fogyasztók. Az internet találkozóhely, ingyenes információk fóruma, egyfajta közös terület. Tényleg szabályozni akarjuk ezt a fórumot és meg akarjuk nyirbálni a kereskedelmi szereplők érdekeinek megfelelően? Nem, úgy hiszem, nem. A kérdés, hogy milyen társadalomban akarunk élni. Felügyeleti társadalomban vagy olyanban, amelyben az emberek biztosak lehetnek afelől, hogy a jogszabályokat tiszteletben tartják? Olyan társadalomban, amelyben az emberek tudják, hogy magánéletük tiszteletben van tartva, és olyan társadalomban, ahol a véleménynyilvánítás szabadsága felülírja az emberek élete feletti ellenőrzést. Ilyen típusú társadalomban akarok élni és dolgozni azért, hogy ez lehetővé váljon számunkra. Ezért arra ösztönzöm Önöket, hogy támogassák az általam és a GUE/NGL képviselőcsoport által benyújtott polgári jogi módosításokat.
Ez a szöveg valójában nem ösztönzi az alkotást. Csupán az internet-felhasználók tevékenységeinek széleskörű rendszabályozásáról rendelkezik. Nem tartalmaz külön javaslatot a kulturális cikkek jogi lehetőségeinek fejlesztésére. Szánalmasan elmaradott az IP címek elrejtése és álcázása technikai lehetőségei terén. Visszalépés a magáncélú másoláshoz való jog tekintetében, amelyért mindenki minden esetben megfizeti a digitális médiára kivetett adót. Egy tisztán igazgatási hatóság kezébe adja a vádemelés és büntetéskiszabás borzalmas hatalmát. Újra visszaállítja az internet-felhasználók dupla büntetését: a hozzáférés megtiltását és előfizetésük további fizetésének kötelezettségét. Végül gúnyt űz az ártatlanság vélelméből és a védekezéshez való jogból.
Harbour úr jelentésében ezért gyakorlatilag említésre sem került a fogyasztók érdekében elért számos előrelépés. Remélem, hogy ez alkalommal másképp lesz, nem csupán azért, mert az alapvető szabadságokkal és a magánélet tiszteletben tartásával kapcsolatos kompromisszumok jók, hanem mert ez az ügy óriási lehetőséget rejt mind a fogyasztók, mind a távközlési ágazat és annak dolgozói számára. A keretirányelvvel és az egyetemes szolgáltatásról szóló irányelvvel kapcsolatosan elért kompromisszum világos utalást tesz a tagállamok azon kötelezettségére, hogy tiszteletben tartsák az igazságos bírósági eljáráshoz való jogot, amely minden bizonnyal megnyugtató azok számára, akik ellenzik az igazgatási szerv által kivetendő szankciók francia tervezetét. Ezek a szövegek mindent, csak nem a fokozatos válasz trójai falovát képviselik, sőt éppen ellenkezőek annak alapelvével.
Azt is hangsúlyozni szeretném, hogy milyen eredményeket értünk el a fogyasztók érdekében az egyetemes szolgáltatásról szóló irányelv vonatkozásában. A jövőben egy szolgáltató sem tud majd a technikai megvalósíthatóság ürügyével kibújni azon kötelezettsége alól, hogy megbízható hozzáférést biztosítson a mentőszolgálatokhoz és lokalizálni tudja bármely, a 112-t tárcsázó személyt. Az európai polgárok biztonságának e lényeges problémája végre megoldásra talál; technikailag évek óta lehetséges, a hatóságok és a szolgáltatók azonban a biztonságot inkább feláldozták a beruházásokkal való takarékoskodás oltárán.
Ugyanez érvényes a kötelezően vagy rendszeresen nyújtandó, szerződéssel kapcsolatos információk átláthatóságának és minőségének javítására. A fogyasztók a fogyasztói profiljuknak megfelelő árinformációkhoz juthatnak hozzá, valamint normál árcsomaguk túllépése esetén figyelmeztető üzeneteket kapnak, ami különösen hasznos a külföldi használat során vagy a fiatalok számára, akik az emelt díjas SMS-szolgáltatás fő felhasználói. A szerződések időtartama 24 hónapban lesz maximalizálva, a szolgáltatók kötelesek lesznek 12 hónapos szerződéseket is ajánlani, a szolgáltatóváltásnak pedig egy nap alatt meg kell történnie. Teljeskörű hozzáférést értünk el a fogyatékkal élő felhasználók számára, és az egyetemes szolgáltatás hatálya felülvizsgálatra kerül annak érdekében, hogy jövő évre terjesszék ki különösen a mobiltelefonokra is.
(DE) Elnök asszony, az elektronikus távközlés területén történő adatvédelemről szóló irányelv előadójaként először is szeretnék köszönetet mondani Harbour úrnak, aki teljesen új értelmet adott a megerősített együttműködés fogalmának. Nem ez volt az első ilyen eljárás, de ebben a formában valószínűleg ez volt a leggyümölcsözőbb. Szeretnék köszönetet mondani Reding biztosnak, aki a háromoldalú tárgyalások mindegyikén jelen volt és személyesen részt vett, ami manapság nem mindegyik biztosról mondható el.
Úgy hiszem, képesek voltunk megmutatni, hogy mindenek előtt a legjobb fogyasztóvédelem a hatékony adatvédelem; hogy egy olyan korban, amikor emberek szörfölnek az interneten anélkül, hogy pontosan tudnák, mi is zajlik a háttérben, különösen fontos, hogy felvilágosítást kapjanak. Elfogadtuk a Bizottságnak a biztonság elleni támadások bejelentésének kötelezővé tételére vonatkozó javaslatát, és tökéletesítettük. Ez az eljárás szakaszosan kerül végrehajtásra és a nemzeti szabályozó hatóságokkal, távközlési szolgáltatókkal és döntéshozókkal együttműködésben került kialakításra. Örömmel tölt el a Bizottság bejelentése, miszerint 2011 végére e célból horizontális irányelvet nyújtanak be, mert nincs értelme ezt csupán az elektronikus távközlés területén bevezetni.
Ugyanakkor biztosítottuk, hogy kötelező legyen a felhasználó hozzájárulását kérni a merevlemezen tárolt programok vagy alkalmazások, valamint személyes adatok tárolásához. E tekintetben szeretném röviden megemlíteni, hogy az eredeti javaslatot az érintett iparág képviselőivel szoros együttműködésben dolgoztuk ki. Az iparág egyes szereplői esetében nem ment elég messzire vagy éppen túl messzire ment. Ezért ez gondot és zavart okozott a Tanácsban és a Bizottságban, akik végül vissza akartak térni az eredetileg indítványozottakhoz, mert nem tetszettek nekik a kompromisszum javaslatai. Történelmi lecke, hogy intézményekként hinnünk kell abban, hogy jól együtt tudunk működni, és nem szabad hallgatnunk azokra, akiknek érdekében áll éket verni közénk.
Elnök asszony, ez a távközlési csomag országomban sok polgár figyelmét felkeltette, Írországban, valamint valójában az egész Európai Unióban, és ez nem véletlen. Parlamenti képviselőkként, remélem, hogy e polgárok nevében határozott üzenetet tudunk küldeni arról, hogy a szabad internet mellett állunk, ahol a felhasználók magánéletét és jogait teljes mértékben tiszteletben tartják. Ma a polgárok napirenden lévő módosításai mögé kell állnunk, mivel ez a legjobb módja annak, hogy megvédjük polgáraink jogait.
E módosítások, ha elfogadásra kerülnek, egyfajta egyensúlyt fognak visszaállítani a végfelhasználók jogai és szabadságai, valamint mások jogai és szabadságai között, beleértve a szellemi tulajdon védelméhez való jogot és tulajdonképpen a magánélethez való jogot. E javaslatnak a védelemre szorulók védelmét kell célul kitűznie, de egyben a polgárok azon jogának megerősítését is, hogy akkor és ott juthassanak törvényesen információhoz, ahogy az nekik megfelel. A szolgáltatókat arra kell kényszeríteni, hogy minden esetben átlátható módon járjanak el, és olyan rendkívül kivételes esetekben, amikor a hozzáférés korlátozása szükséges, teljes mértékben elszámoltathatóak legyenek e korlátozások indoklásával. A nemzeti hatóságoknak szerepet kell játszaniuk a szolgáltatók által kirótt bármilyen korlátozás kivizsgálásában.
(DA) Elnök asszony, biztos asszony, nem hiszem, hogy a kompromisszum elég jó a polgárok jogainak tekintetében. Aggodalommal tölt el, hogy a francia kulturális miniszter még mindig úgy hiszi, hogy lehetővé kell tenni az internetkapcsolat igazgatási úton történő megszüntetését "három dobás” után. Következésképpen számos kollégámmal újra benyújtottunk egy módosítást, amelyet egyszer már megszavazott ez a Parlament. Ugyanakkor nem lehetséges erről szavazni a szavazások jelenlegi sorrendjében, hiszen először a kompromisszumról kell szavaznunk. Ezért arra kérem képviselőtársaimat, hogy változtassuk meg a szavazások sorrendjét annak érdekében, hogy a polgárok módosításairól tudjunk szavazni a teljes kompromisszumszövegről tartott szavazás előtt.
A távközlési csomag jelenleg kialkudott szövege szerint a hálózatszolgáltatók blokkolhatják majd a honlapokhoz, tartalmakhoz, alkalmazásokhoz és minden egyébhez való hozzáférést. Ezért nemrég benyújtott kérdésemben annak kockázatára hívtam fel a figyelmet, a sajtónak, a gondolatnak, a beszédnek és az egyesülésnek az EU Alapjogi Chartájában garantált szabadságainak korlátozása van kilátásban, ha egy nemzeti kormány, ahogy ez készülőben volt Olaszországban, vagy egy kommunikációs iparág képes saját belátása szerint vállalni egy honlap blokkolását, akár törvénybeütköző a tartalma, akár nem. Ez utóbbi a fő szembeötlő tényező: egy honlap blokkolásának lehetősége még akkor is, ha nincs bűncselekmény folyamatban, feltételezve vagy nyomozás alatt.
Bizonyosan jó gondolat megőrizni a nemzeti szerepet a rádióspektrum kezelésében, hiszen garantálnunk kell és megfelelően figyelembe kell vennünk a nemzeti rendszerek egyedi vonásait, de a kompromisszum szövege, amelyet áprilisban elfogadtunk, néhány olyan elemet tartalmaz, amelyek kétségtelenül biztatóak a fogyasztóvédelem és általánosabban a magánélet védelme, a spam-ek elleni harc - rövidesen befejezem - és minden egyéb szempontjából. Ugyanakkor továbbra is meggyőződésem, hogy a 138. módosítás tartalma teljes mértékben kifogástalan és ezért...
(SV) Köszönöm, elnök asszony. A távközlési iparág Európa egyik vezető, dinamikus iparága. Beruházást, versenyt és folyamatos innovációt igényel annak érdekében, hogy a polgárok számára a legjobb lehetőségeket nyújtsa mind a gazdasági élet, mind az információ, a demokrácia és a sokszínűség tekintetében. Ebben a csomagban világosabb szabályokat találunk a verseny és az európai hatóság azon határozott szerepe vonatkozásában, hogy biztosítsa a piac versenytársak előtti nyitottságát. Olyan kérdésekkel foglalkozunk, mint a frekvenciatervezés és a digitális hozadék: a több szolgáltatás és szolgáltató megjelenését elősegítő új térrel. Mindez, elnök asszony, nagyobb szabadságot és több lehetőséget fog nyújtani a fogyasztók számára. Például hazám, Svédország esetében ez azt fogja jelenteni, hogy a régi monopóliumnak, a Teliának a háztartási szolgáltatások versenyében élvezett dominanciája megtörik, mivel a nyílt verseny egészen az emberek otthonáig el fog érni. Ez előrelépés: megnyitja az utat a választás előtt, élénkebb versenyt eredményez, meg fogja erősíteni az egyéni fogyasztó hatalmát és így az egyén internethez és a szélessávhoz kötődő szabadságát.
Elnök asszony, az internet szabadságának egész kérdése volt e Házban vita témája. Néha meglepődöm, amikor olyanok, akik ellenezték az Európai Uniót és a Lisszaboni Szerződést, a tagállamoknál magasabb szintű hatóságot kérnek, amelyet minden más helyzetben leszavaznak. Itt a baloldalon képviselőtársamat, Svensson urat hallottam ma olyan módosítást kérni, amely lehetővé teszi az EU számára, hogy közvetlenül befolyásolja a tagállamokban a jogi folyamat megközelítését. Ez eltérést jelent a ma hatályos szerződésektől és a Lisszaboni Szerződéstől, amelyről beszélünk, és egyfajta szupranacionalizmus, amit jelenleg senki nem vitat. Ugyanakkor a jogszabály bevezetőjében világos felosztásról gondoskodtunk annak tekintetében, hogy mi a joghatóságok feladata és mi az internetszolgáltatók feladata. Biztosítottuk, hogy senki ne tudja megsérteni az egyéni internetes felhasználó szabadságát az alapvető követelményeknek megfelelő jogi és bírósági eljárás lefolytatása nélkül. A 138. módosítás előírásainak tehát megfelel és a különféle veszélyeket sikerült elkerülni. Úgy gondolom, hogy ez olyan előrelépés, amellyel elégedettek lehetünk, hiszen ugyanakkor biztosítjuk, hogy az európai távközlési piac megnyíljon, hogy több szabadságot, nagyobb diverzitást és élénkebb versenyt nyújtson, így lefektetve annak alapját, hogy dinamikus és világvezető piac legyen a jövőben.
Javítani szeretnénk olyan csoportok helyzetén, amelyek számára az új technológia lehetőségeket nyújt, de amely az információs társadalomhoz való hozzáférés nélkül magukra hagyja őket, kivéve ha jogaikat ellenőrzik. Ezekbe a csoportokba beletartoznak az idősek és a fogyatékkal élők. A fogyasztói jogokat is garantálni kell, hogy az igazságtalan verseny ne akadályozza őket az új szolgáltatások használatában. Végül a Tanács majdnem minden javaslatunkat elfogadta a fogyasztóvédelem vonatkozásában, ami kielégítő eredmény.
Amiatt aggódunk, hogy a széles körű hallgatóságra lelt elektronikus hírközlési formák még felszínesebb természetűek lesznek és nem kevesebbek, mint értelmetlen szemét. A civilizált társadalom olyan igényeket támaszt, hogy nem mozdulhatunk el olyan forma felé, amely a mostani típusú tartalomra épül. Arra használjuk kiváló technikai eszközeinket, hogy az emberiséget a tudatlanságba vezessük az információs társadalomban és a nyárspolgárságot bevezessük a civilizált társadalomba. Egy rossz könyv rossz, akkor is, ha jó a nyomtatás minősége vagy a papír. A bűntett, bűntett az interneten is, és ugyanígy a szemét, az szemét az interneten is.
A távközlési csomagra fogok szavazni, de némileg vonakodva, mert úgy gondolom, a legmagasabb szinten elárulták a távközlés liberalizációjának alapelvét, amelyet ez az irányelv lett volna hivatott véghezvinni. A 8. cikk szavaira hivatkozom, amelyek garantálják az inkumbens szolgáltatókhoz való hozzáférést és azok közeledését a piachoz. Számomra úgy tűnik, e szövegezéssel kapcsolatos egyezség, amely egy Gordon Brown miniszterelnök és Merkel kancellár közötti magánbeszélgetés folyamán lett megkötve, az inkumbensek, mint a Deutsche Telekom, számára óriási előnyt adott. Nem tudom, Brown miniszterelnök mit kapott cserébe. Attól tartok, hogy a vezetők által zárt ajtók mögött kötött egyezségek nem az uniós jogalkotás eszközei. Sajnálom, hogy ilyen előfordulhat.
Egy nemzet polgárai jogainak betartása egy másik tagállamban különleges jelentőségű a kis- és középvállalkozások számára, és nekünk biztosítanunk kell, hogy a jövőben a szélessávot továbbra is a lakosság érdekében használják és az árak csökkenjenek, mivel a szélessávú szolgáltatások és az internet jelenleg végbemenő dinamikus fejlődésével, különösen a telefonágazatban, teljesen új lehetőségeink vannak a szélessáv felhasználására. Ezért hálás vagyok, hogy GSM 900 frekvenciasáv is az UMTS rendelkezésére áll, és hogy először fontolóra vették a negyedik generációs hálózatot, amely remélhetőleg folyamatos támogatást fog kapni a Bizottságtól, így átfogó segítséget kap a szélessáv biztosításához, különösen a vidéki területeken.
Harbour úr, Ön volt az Ipari, Kutatási és Energiaügyi Bizottság előadója, és meg kell mondanom, hogy együttműködésünk és a közös fellépés nagyon pozitív élmény volt. Nagyszerű megállapodást kötöttünk a polgárok érdekében, ami az egyetemes szolgáltatás területén különösen fontos nekünk, szociáldemokratáknak. Ez a távközlési csomag sokkal felhasználóbarátabb lett, és jelentősen hozzájárult a fogyasztóvédelemhez. A jövőben a távközlési szolgáltatóknak 12 hónapos szerződést is ajánlaniuk kell, ami nagyon lényeges. Mostanáig számos olyan szolgáltató volt, aki csak 24 hónapos szerződést ajánlott, ami nagyon hosszú időszak és nem engedi, hogy az előfizetők hamarabb felmondják. Ez egy elég fontos eredmény. Ha szolgáltatót váltanak, a fogyasztók számára biztosítani kell, hogy a saját számukat egy napig megtarthassák. Napjainkig a hosszú várakozási idő miatt az emberek gyakran lemondtak a váltásról, és ez akadályozta a versenyt ezen a területen. Itt is nagy sikert értünk el.
Volt egy pont, amely mindvégig ellentmondásos volt: hogyan kezeljük majd a bűnvádi eljárást, ha bűncselekményekkel vagy polgári jogi ügyekkel kapcsolatos kérdések merülnek fel? Nagyon jelentős lépést tettünk a ma a Tanáccsal kialkudott kompromisszummal, mivel jogi záradékot iktattunk be. A jogi záradék azt jelenti, hogy nem hagyjuk, hogy a vállalkozások egyedül döntsenek arról, milyen szankciókat alkalmaznak; ehelyett az emberi jogok védelméről szóló európai egyezményben kivívott jogok értelmében biztosítottuk, hogy a fogyasztók meg tudják védeni magukat és a szolgáltatók sem rendelkeznek túlzott hatalommal. Ez egy valóban lényeges pont.
Ugyanakkor ezen utolsó ponttal kapcsolatban meg kell mondjam, a Demokratikus Mozgalom küldöttsége csalódott volt. A múlt héten a Trautmann-jelentéssel kapcsolatban elért kompromisszum e kérdésben nem kielégítő. E vázlat gyengesége abban áll, hogy nem veszi figyelembe az emberi jogok védelméről szóló európai egyezmény 6. cikkével kapcsolatos ítélkezési gyakorlatot. Ez a vázlat igazából csak legitimizálja a francia kormánynak egy felsőbb igazgatási hatóság fogalmának kierőszakolására tett kísérletét, a híres "HADOPI-törvényt”.
(PL) Elnök asszony, az emberek attól tartanak, hogy a távközlési csomaghoz hasonló intézkedések szabadságuk korlátozását hozzák. Ez ügyben levelek százait kaptam, és nem csak Lengyelországból. Egyikből idézek: "Az Európai Parlament azt javasolja, hogy vezessenek be olyan törvénymódosításokat, amelyek érintik az internet-hozzáférésemet és amelyek korlátozhatják vagy megteremthetik internetes oldalak használatának feltételeit. Az Európai Parlament által javasolt jogszabályi változtatások lehetővé teszik az internet-szolgáltatóm számára, hogy korlátozott vagy feltételes szolgáltatásokat nyújtson. Attól tartok, ezek a változtatások megfojtják az internetet és nemkívánatos következményei lehetnek az Európai Unió gazdaságára nézve.”
Ezért nagyon örülök, hogy többek között az is világosan feltüntetésre került a preambulumbekezdésekben, hogy egyfelől természetesen nem célunk elfogadni semmilyen bűncselekményt, másrészről viszont nem akarunk engedélyezni semmilyen közbelépést bírósági ítélet, jogalap nélkül. Véleményem szerint ez egy fontos elv, amelyet szem előtt kell tartanunk. Nagyon hálás vagyok kolléganőmnek, Trautmann asszonynak és mindenki másnak az ez ügyben végzett rendületlen munkájukért és a világos irányvonal követéséért.
Az itt elért fejlődés érinti a nagyszerűen javított fogyasztóvédelmet, valamint a Bizottság azon garanciáit arra, hogy javaslatokkal fog előállni az adatveszteség esetére érvényes általános bejelentési kötelezettséget. Ugyanakkor van egy problémám ezzel a csomaggal. A problémára már számos képviselő rámutatott, köztük francia képviselőtársam is: a kormányok megpróbálták leplezetten bevezetni a "három dobás, és kiestél” gondolatmenetet, aminek valójában abszolút semmi köze az irányelvhez. Meg kell, hogy mondjam, ezt módfelett bosszantónak találom.
A távközlési csomag a hálózat fejlesztése révén nagyfokú hozzájárulás az európai gazdaságélénkítési tervhez. A távközlési csomag nagyfokú hozzájárulás a fogyasztói jogok és lehetőségek szélesítéséhez, mivel egyre több és több fogyasztó használhatja. A távközlési csomag ugyanakkor nagyfokú hozzájárulás a demokrácia fejlesztéséhez is. Lehetőséget nyújt minden európai polgárral találkozni, és új eszközökkel gyakorolhatjuk jogainkat és kötelességeinket, ugyanakkor a szabályozó hatóság egyensúlyt teremt: egyensúlyt aközött, hogy Európa számára eszközt biztosítunk, hogy valódi belső piac kialakításához a távközlési ágazatban és hogy a nemzeti szabályozói szinten az elérhető szakértelmet felhasználjuk.
(SV) Köszönöm, Biztos asszony, magasabb szintű harmonizációra van szükségünk az elektronikus hírközlésben, valamint világosabb és egyszerűbb jogszabályokra, ennek a harmonizációnak pedig hozzá kell járulnia a jól működő belső piachoz. A fő célkitűzés a verseny fokozása, amelynek eredményeképpen nagyobb választék, alacsonyabb árak és jobb minőség áll a végfelhasználók rendelkezésére. Ennek sikere érdekében számos különböző érdeket mérlegelni kell, és megfelelő egyensúlyt kell találni. A távközlési csomagot nem szabad - és nem is akarja - büntetőjogi szankciók céljára vagy a tagállamok polgári eljárásjogának befolyásolására felhasználni. A középpontban a fokozott versenynek kell állnia. Minden polgárnak lehetőséget kell biztosítani, hogy ügyét bíróságra vigye - ez nem engedélyezhető kereskedelmi erőknek. Remélem ezért, hogy képviselőtársaim ez alkalommal támogatni fogják a kompromisszumot.
A magánélet problémája a kereskedelmi jogi szabályozás, az adattárolás, a bűnügyi jogszabályok és az átláthatósági jogszabályok területén merül fel. Az Európai Unió még nem talált közös megközelítést közös elvekkel, amely alkalmazható lenne mindhárom területen, és átfogó értékelésre lenne szükség a jogszabályokban hosszú távon felmerülő ellentmondások elkerülése végett. Még mindig jövőbeli kihívás, hogy egyensúly szülessen a rendőrség érdekei, az átláthatóság támogatói, az adatvédelmet szorgalmazók, valamint természetesen az informatikai vállalkozások között.
A csomag, amelyről ma szavazunk, olyan rendelkezéseket tartalmaz, amelyek teljes mértékben olyan irányba tartanak, amilyet bárki kívánhatna a távközlési piac fejlődésének régi jó szokás szerint és mindenki előnyére: a közös finanszírozású, vétójog nélküli Európai Elektronikus Hírközlési Piacfelügyeleti Hatóságra (BEREC) bízott európai rendelet; egyensúly a verseny és az új beruházás igénye között - a funkcionális elválasztás kivételes esetekre korlátozódik; a spektrumkezelés területén a közszolgálatokra való összpontosítás igénye; új szolgáltatások; új hozzáférési szabadság; valamint különösen köszönet Harbour úrnak, a fogyasztói jogok jelentős növeléséért. Csupán azt sajnálom, hogy az "el kell fogadni” szövegrészt elutasították.
Franciaország számára ez a szöveg tökéletesen kiegyensúlyozott, egy jó kompromisszum, és ez alatt azt értem, hogy a híres ellentmondásos módosítások tekintetében a legvégül javasoltak átgondoltak véleményem szerint, mert a hozzáférés veszélyeztetése nélkül teszik lehetővé a szellemi tulajdonjogok interneten történő végrehajtását. Az internetnek alkalmaznia kell a jogot ezen a területét is. A virtuális világ nem törvény nélküli világ, és nem szabad kizárólag a működtetők és a hozzáférést szolgáltatók által behozott reklámszakma hatalmának alávetni. Ezért osztom Trautmann asszony álláspontját. A kompromisszum egyenlő szintre hozza az alkalmazottak, a művészek és az internet-felhasználók jogait, és ez jó.
Ha már az adatcsomagok témáját taglaljuk, hadd térjek ki az internet semlegességére. Úgy gondolom, egyet kell értenünk azzal, hogy valamilyen szintű hálózatkezelés szükséges. Mivel a vállalkozások szélesebb sávot építenek ki, más vállalkozások jönnek és feltöltik ezeket a sávokat, ami túlterheltséget eredményezhet. Ki gondolta volna néhány évvel ezelőtt, hogy olyan szolgáltatásaink lesznek ma, mint a BBC iPlayer vagy a YouTube? Ezért fontos, hogy a szolgáltatók képesek legyenek irányítani hálózataikat. Az "első csomag be, első csomag ki” elve romboló hatású lehet, különösen ha mentőszolgálatok kerülnek hátrányba a túlterheltség miatt.
(SV) Köszönöm szépen, Elnök asszony. Sajnálom, hogy elkéstem egy kicsit. Kezdetképpen szeretném elmondani, hogy úgy gondolom, fontos rámutatni, hogy a távközlési csomag mai, szavazás előtti állapotában alapvetően jó. Megerősíti a versenyt és a felhasználók jogait, és ezt fontos hangsúlyozni, mert úgy gondolom, hogy ez olyasvalami, amiről gyakran elfeledkezünk a vitában. Majdnem kizárólag a részletekre koncentrálunk, és ezért néha szem elől tévesztjük a teljes képet, pedig végül is erről szól a távközlési csomag - megerősíteni a versenyt és a fogyasztók jogait.
Ugyanakkor az interneten jelenleg számos veszély fenyegeti polgári szabadságainkat és jogainkat, valamint az internet nyitott és szabad struktúráját. Ezek soha nem voltak annyira nyilvánvalóak, mint az arról szóló vitában, hogy ki kell-e zárnunk bírósági tárgyalás nélkül bizonyos felhasználókat az internetről vagy sem. Nagyon büszke vagyok arra, hogy itt a Parlamentben egyetértettünk abban, hogy ezt nem tartjuk elfogadhatónak. Nem lehet letiltani embereket az internetről ügyük bírósági megtárgyalása nélkül. Ez fontos, mert ez a polgári szabadságok és jogok nagyon súlyos korlátozása. Úgy forgat fel jogi elveket is, ahogyan azt más helyzetekben nem fogadnánk el. Nem tiltunk ki valakit a közúti közlekedéstől azért, mert biciklit lopott. Ezért nagyon örülök, hogy a holnapi szavazáson nemmel fogunk válaszolni erre a javaslatra.
Ugyanakkor ez nem zárja ki az internetet fenyegető összes veszélyt. Számos egyéb kérdés van, amelyeket később meg kell vitatnunk, és örömmel nézek e viták elébe. Vannak bizonyos területek, ahol szeretném, ha kicsit messzebbre mennénk, de összességében a csomag jó irányba tett lépést jelent. Büszke vagyok arra, hogy holnap világosság tesszük, hogy a polgárok internetes szabadságai és jogai, különösen a bírósági tárgyalás nélküli kizárás lehetőségének tiltása olyan kérdések, amelyeket az Európai Parlament támogat.
Szeretném hangsúlyozni, hogy ez nem az internet önkényes blokkolásáról szól. Nem kapcsolhatjuk le a YouTube-ot, ahogy Törökországban tették, azért mert láthatólag becsmérelték Atatürköt. Nem akarunk olyan helyzetet, ami Kínában uralkodik. A honlapokat természetesen nem lehet politikai okokból találomra bezárogatni. Ugyanakkor szeretném világosan kijelenteni, hogy a polgárok nem rendelkezhetnek a megszorítások nélküli, illegális letöltés korlátlan jogával! Ez nem vita tárgya. Ugyanakkor biztosítanunk kell - és ezt az egyensúlyt keressük és kell megtalálnunk -, hogy a kreatív tartalmak szerzőit, akiknek a munkái megjelennek az interneten, igazságosan kompenzáljuk. Ehhez új modellre van szükségünk. És ez nem a francia modell. Igazságügyi garanciát akarunk, az alapvető jogokról szóló bírósági ítéletet. Ugyanakkor még új társadalmi szerződést kell kidolgoznunk a tudásalapú társadalom számára a szerzői jog és az alapvető jogok védelme közötti egyensúlyról.
Most már van egy kiegyensúlyozott szövegünk, amely lehetővé teszi, hogy a piacok megnyíljanak, beruházást teremt, valamint szabadságot az interneten és jogot az internethez. Van egy szövegünk, amely lehetőséget teremt az iparág fejlesztésére - és így a munkahelyek megtartására és újabbak teremtésére -, valamint a felhasználók számára. Ez a szöveg egyensúlyba hozza egyrészről a növekedést és foglalkoztatást célzó megújult lisszaboni stratégiát, másrészről az internetet használó fogyasztók jogait érintő számos előnyt.
Az egyik kérdés az újgenerációs hálózatokba történő olyan beruházásokra vonatkozott, amelyek esetében a távközlési szolgáltatók számára biztosítják a beruházás igazságos megtérülését, figyelembe véve a lehetséges kockázatokat. Számos vállalkozásnak a jelenlegi szabályok értelmében már most lehetősége van a beruházási kockázatok megosztására. Az új szabályok ezt megerősítik és ugyanakkor kimondják, hogy hatékony versenyt és megkülönböztetésmentes szabályokat kell fenntartani. Ez nagyon fontos. Ki szeretném emelni, mert néha csupán egy részét hallom vissza a történetnek, de a gyakorlatban az egész beruházási történetet kell alkalmazni.
A második kérdés az adatok elleni támadásokat érinti. A szolgáltatóknak vállalniuk kell a hatalmas információtömegek feldolgozásával és tárolásával járó felelősséget. Az új szabályok ezért az európai jogban először kötelező bejelentést vezetnek be a személyes adatok elleni támadás esetére. Ez azt jelenti, hogy hírközlési szolgáltatóknak kötelességük lesz tájékoztatni a hatóságokat és fogyasztóikat a személyes adataikat érintő, biztonság elleni támadásokról. Ezenfelül a magánéletre és az adatvédelemre vonatkozó szabályokat megerősítették többek között a cookie-k és hasonló eszközök használatának területén. Az internet-felhasználókat jobban fogják tájékoztatni arról, hogy mi történik személyes adataikkal, és a gyakorlatban könnyebben kézben tudják majd tartani a személyükkel kapcsolatos információkat.
A második elem a fogyasztók számára nyitottabb és semleges internetről szól. Az európai fogyasztók előtt még nagyobb, egymással versengő szélessávú szolgáltatók választéka áll majd. Az internetszolgáltatók kezében hatékony eszközök vannak, amelyek lehetővé teszik, hogy megkülönböztessék a különböző internetes adatátviteli típusokat, így a hangalapú vagy a peer-to-peer kommunikációt. Bár a forgalomirányítás kiemelkedő minőségű szolgáltatások kialakítását is lehetővé teheti és segíthet a biztonságos kommunikációt is garantálni, ugyanezen a technikák révén a kommunikáció vagy más szolgáltatások minősége elfogadhatatlanul alacsony szintre is lerontható. Ezért van az, hogy az új uniós szabályok értelmében a nemzeti távközlési hatóságok meghatározhatják majd a hálózati átviteli szolgáltatások minimális minőségi szintjét annak érdekében, hogy elősegítsék az internet semlegességét és az európai polgárok internetes szabadságait.
A negyedik elem, amit hangsúlyozni szeretnék az internet-hozzáféréshez való jog elismerése. Az új szabályok világosan elismerik, hogy az internethez való hozzáférés joga ugyanolyan alapvető jog, mint a véleménynyilvánítás vagy a tájékoztatáshoz való hozzáférés joga. A szabályok ezért arról rendelkeznek, hogy a szolgáltatásokhoz és alkalmazásokhoz való hozzáférésre és azok használatára vonatkozó valamennyi intézkedésnek tiszteletben kell tartania a magánszemélyek alapvető jogait és szabadságait, köztük a magánélethez való jogot, a véleménynyilvánítás szabadságát, valamint a tájékoztatáshoz, az oktatáshoz és a megfelelő peres eljáráshoz való jogot.
Először is ez a kompromisszum nagyon világosan kinyilvánítja a polgároknak az Alapjogi Chartában lefektetett szabadságait, köztük az internet-hozzáféréshez való jogot, amely a véleménynyilvánítás és az információ szabadságának szerves része. Másodsorban a kompromisszum kiköti, hogy az internet-felhasználók jogainak korlátozására javasolt aránytalan megoldások nem törvényesek. Harmadrészt a kompromisszum megerősíti, hogy mindig meg kell adni a lehetőséget az ügy bírósági tárgyalására, olyan független és pártatlan bíróság előtt, amelynek döntését tiszteletben kell tartani.