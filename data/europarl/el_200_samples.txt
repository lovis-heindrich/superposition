Χθες, στο Συμβούλιο Υπουργών Γεωργίας και στην Επιτροπή Γεωργίας και Ανάπτυξης της Υπαίθρου του Κοινοβουλίου, ανήγγειλα επίσης αυτά τα 280 εκατ. ευρώ για τους γαλακτοπαραγωγούς. Προκειμένου να είναι δυνατή η καταβολή των χρημάτων αυτών ταχέως, χρειάζομαι απλά τη νομική βάση του άρθρου 186. " ιδέα είναι να κατανεμηθούν τα χρήματα σε εθνικά κονδύλια, σύμφωνα με την παραγωγή του έτους 2008-9 και, φυσικά, εντός του ανώτατου ορίου των εθνικών ποσοστώσεων, και να διανεμηθούν με τρόπο που δεν θα εισάγει διακρίσεις σε εκείνους τους γαλακτοπαραγωγούς που επλήγησαν περισσότερο από την κρίση. Και πάλι, για να χρησιμοποιήσουμε αυτήν τη δυνατότητα, πρέπει να συμπεριλάβουμε το γάλα στο πεδίο εφαρμογής του άρθρου 186.
Όταν λέω πως ανακοίνωσα τη δυνατότητα πρότασης 280 εκατομμυρίων ευρώ, θα πρέπει να γνωρίζετε ότι η αρμόδια για τον προϋπολογισμό αρχή, που είναι το Ευρωπαϊκό Κοινοβούλιο και το Συμβούλιο Υπουργών Οικονομικών, πρέπει να αποφασίσει για το ποσό αυτό στη συνεδρίαση του ECOFIN στις 19 Νοεμβρίου. Επίσης ανέφερα χθες ότι αυτά ήταν τα τελευταία χρήματα που έχω στις τσέπες μου, με εξαίρεση τα 300 εκατομμύρια ευρώ που είναι απαραίτητα ως μέσο προστασίας για να αποφύγουμε τη δημοσιονομική πειθαρχία. Είναι σημαντικό να σας ξεκαθαρίσω ότι το άρθρο 186 δεν συνιστά λευκή επιταγή για να προτείνει η Επιτροπή ό,τι ιδέα μπορεί να συλλάβει. Σε αυτό το στάδιο, μπορώ μόνο να πω ότι η ιδιωτική αποθεματοποίηση διαφόρων προϊόντων -και τούτο θα μπορούσε να συμπεριλαμβάνει το τυρί- είναι μια υποψήφια λύση, υπό την προϋπόθεση ότι η κατάσταση της αγοράς είναι τέτοια που να μπορούμε να τη δικαιολογήσουμε.
Κύριε Πρόεδρε, κυρία Επίτροπε, κυρίες και κύριοι, επιδοκιμάζω σαφώς το γεγονός ότι το αίτημα να χρησιμοποιηθεί η διαδικασία του κατεπείγοντος εγκρίθηκε σήμερα εδώ στο Κοινοβούλιο από ευρεία πλειοψηφία. Με αυτόν τον τρόπο στείλαμε ένα μήνυμα στους γαλακτοπαραγωγούς μας και δεν απεκδυθήκαμε των ευθυνών μας. Σε αντίθεση με μια μειοψηφία συναδέλφων μου βουλευτών από άλλες Ομάδες, βλέπουμε, σε αυτό το αίτημα να χρησιμοποιηθεί η διαδικασία κατεπείγοντος, ένα επιπρόσθετο εργαλείο για να βοηθήσουμε τους γαλακτοπαραγωγούς σε χαλεπούς καιρούς.
Οι απόψεις στην Ομάδα μου για το προτεινόμενο πρόγραμμα επαναγοράς επίσης διαφέρουν ευρέως. Το πρόγραμμα θα πρέπει να είναι υποχρεωτικό προκειμένου να έχει κάποιο αντίκτυπο. Ωστόσο, δεν βλέπω πλειοψηφία για κάτι τέτοιο στο Κοινοβούλιο ή στο Συμβούλιο. Επιπλέον, ένα τέτοιο πρόγραμμα δεν θα ήταν αποδεκτό για ορισμένα κράτη μέλη καθώς θα ισοδυναμούσε με περιορισμό της ρύθμισης εξισορρόπησης και των ποσοστώσεων. " ένδειξη ότι οι ποσοστώσεις θα αυξηθούν για ομάδες προτεραιότητας συνιστά απόφαση που είναι ο ήδη ισχύων νόμος.
" ταχεία επέκταση σε αυτόν τον τομέα των κανόνων που διέπουν την παρέμβαση σε περίπτωση κρίσης της αγοράς μάς επιτρέπει να παράσχουμε μια σημαντική απάντηση σε καιρούς εξαιρετικά δύσκολους για τη γεωργία συνολικά και τον γαλακτοκομικό τομέα συγκεκριμένα. Σε αυτό το σημείο, περιμένουμε η Ευρωπαϊκή Επιτροπή να λάβει υπόψη της, όπως μόλις ανέφερε η κ. Fischer Boel, τα αιτήματα του Κοινοβουλίου, τα οποία επεσήμαναν επανειλημμένα ότι τα μέτρα που έχουν ληφθεί έως τώρα έχουν αποδειχθεί ανεπαρκή δεδομένης της σοβαρότητας της τρέχουσας κρίσης.
εξ ονόματος της Ομάδας ALDE. - (ΕΝ) Κύριε Πρόεδρε, θα ήθελα και εγώ με τη σειρά μου να ευχαριστήσω την κ. Επίτροπο που ήρθε σήμερα εδώ για να εξηγήσει τις αρμοδιότητες που ζητεί. Κυρία Επίτροπε, θα ήθελα αρχικά να σας ευχαριστήσω που ανταποκριθήκατε θετικά στο ψήφισμα που εγκρίθηκε στο Σώμα στις 27 Σεπτεμβρίου. Επιδοκιμάζω τις κινήσεις στις οποίες προβήκατε για να επιχειρήσετε να σταθεροποιήσετε αυτήν την πολύ σοβαρή κατάσταση για τους γαλακτοπαραγωγούς. Επίσης επιδοκιμάζω το γεγονός ότι εξαγγείλατε 280 εκατομμύρια ευρώ για αναδιάρθρωση.
Σε ό,τι αφορά το πρώτο μέρος της πρότασής σας, η ερώτηση που πρέπει να κάνουμε όλοι σήμερα είναι: γιατί μας ζητείται να εγκρίνουμε επείγοντα μέτρα σε αυτό το καθυστερημένο στάδιο, και θα βοηθήσουν την ανάκαμψη της αγοράς; Διότι σαφώς, όπως αναφέρατε στην ομιλία σας, έχουν ήδη αρχίσει να εμφανίζονται τα θετικά σημάδια της ανάκαμψης. Δεν είμαι πεπεισμένος ότι οι προτεινόμενες αλλαγές στις ποσοστώσεις θα επιφέρουν σημαντικά αποτελέσματα, αλλά εφόσον είναι προαιρετικές για τα κράτη μέλη, η ομάδα αυτή δεν πρόκειται βέβαια να αντιτεθεί στη χορήγησή τους.
Ήδη ανέφερα χθες ότι πρέπει να λάβουμε σοβαρά υπόψη την έκθεση του Ελεγκτικού Συνεδρίου και να θέσουμε ως στόχο την υλοποίηση πολιτικής με μακροπρόθεσμο ορίζοντα και ότι πρέπει να μελετήσουμε τις δηλώσεις του Ελεγκτικού Συνεδρίου. Το Συνέδριο δήλωσε ότι είναι απαραίτητο οι προμήθειες να αποτελούν αντικείμενο διαχείρισης στο μέλλον αλλιώς θα καταστεί αδύνατη η χρηματοδότηση όλου του συστήματος, και χρειαζόμαστε μια πολιτική στον τομέα των γαλακτοκομικών που θα βασίζεται σε προϊόντα ποιότητας στην ευρωπαϊκή αγορά.
εξ ονόματος της Ομάδας ECR. - (ΕΝ) Κύριε Πρόεδρε, αρχικά θα ήθελα να αναφέρω ότι ασφαλώς χαιρετίζω αυτή την απόφαση, και πιστεύω ότι η συζήτηση χθες βράδυ στην επιτροπή και σήμερα στην Ολομέλεια μάς επιτρέπει να αποσαφηνίσουμε περαιτέρω την κατάσταση. " πραγματικότητα, και πιστεύω και ο λόγος για τον οποίο πολλοί γαλακτοπαραγωγοί αισθάνονται απογοητευμένοι, είναι ότι ενώ είδαν σε κάποιο βαθμό τα θετικά σημάδια στα οποία αναφέρθηκε ο κ. Lyon, τα χρήματα αυτά δεν έχουν φτάσει ακόμα στους τραπεζικούς τους λογαριασμούς. Οπότε αυτό δημιουργεί κάποιο βαθμό απογοήτευσης στους γαλακτοπαραγωγούς. Πολλοί βρίσκονται υπό οικονομική πίεση εδώ και πολύ καιρό. Είναι καλό και επωφελές που μπορούμε να συζητούμε, διότι τώρα δέχομαι την ανάγκη να τεθεί σε ισχύ το άρθρο 186 ώστε να μπορούμε να παράσχουμε τα χρήματα αυτά απευθείας στους παραγωγούς όσο πιο γρήγορα μπορούμε. Πιστεύω πως αυτή είναι η πρόκληση.
Γεγονός είναι ότι, σε μια στιγμή που η Συνθήκη της Λισαβόνας μάς προωθείται τόσο ενεργά, δεν μπορούμε παρά να εκπλαγούμε που θέλετε να εφαρμόσετε το εν λόγω άρθρο 186 του κανονισμού το οποίο θα σας παράσχει πλήρεις εξουσίες. Είχατε αυτές τις πλήρεις εξουσίες, ωστόσο, και αυτές σας οδήγησαν να επιλέξετε την ελευθέρωση των ποσοστώσεων που μας βύθισε στην κρίση που βρισκόμαστε σήμερα, προς όφελος μόνο των παραγωγών και των διανομέων, επειδή, ακόμα και σήμερα, το Ευρωπαϊκό Ελεγκτικό Συνέδριο επισημαίνει ότι, μεταξύ του 2000 και του 2007, οι τιμές καταναλωτή των γαλακτοκομικών προϊόντων αυξήθηκαν κατά 17% ενώ οι τιμές παραγωγού μειώθηκαν κατά 6%.
(HU) Κυρία Επίτροπε, θα ψηφίσω, φυσικά, υπέρ της πρότασης, παρόλο που γνωρίζω ότι αυτή η ελεημοσύνη δεν θα επιλύσει το πρόβλημα για τους γεωργούς. Ωστόσο, έχω τρία ερωτήματα. Το πρώτο είναι το εξής: ποιο είναι το δίδαγμα που βλέπετε σε αυτήν την κρίση; Αντλήσαμε κάποιο δίδαγμα από αυτήν; Κυρία Επίτροπε, αυτή η κρίση δεν προκλήθηκε από κάποια φυσική καταστροφή, τσουνάμι ή άλλο παρόμοιο γεγονός, αλλά από σειρά κακών αποφάσεων και μια κατά βάση αποτυχημένη γεωργική πολιτική. Με το βλέμμα στο μέλλον, τι μπορείτε να υποσχεθείτε στους γεωργούς; Πώς θα αποφύγουν μια παρόμοια κρίση στο μέλλον; Θα ήθελα να ακούσω μια ξεκάθαρη, λεπτομερή απάντηση από εσάς.
Τώρα το επόμενο ερώτημά μου. Είπατε χθες στην ακρόαση της επιτροπής ότι τα κράτη μέλη μπορούν να χρησιμοποιήσουν ελεύθερα αυτό το χρηματικό ποσό. Τι σημαίνει αυτό ακριβώς; Θα είναι τα κράτη μέλη σε θέση να διανείμουν αυτά τα χρήματα δίκαια ώστε να μην δοθούν σε μεγάλες επιχειρήσεις κτηνοτροφίας και σε μεγάλες εκμεταλλεύσεις, αλλά σε μικρές γεωργικές εκμεταλλεύσεις, οικογενειακές γεωργικές επιχειρήσεις που έχουν μεγαλύτερη ανάγκη και των οποίων τα μέσα διαβίωσης εξαρτώνται από αυτά τα χρήματα; Αυτοί οι γεωργοί κατέληξαν να βρίσκονται στην πιο δυσχερή κατάσταση. " άλλη μεγάλη ομάδα που πρέπει να ληφθεί υπόψη είναι οι γεωργοί στα νέα κράτη μέλη, ιδίως οι μικρές γεωργικές εκμεταλλεύσεις. Πώς θέλετε να εξαλείψετε αυτήν την απαράδεκτη διάκριση που προκύπτει από το γεγονός ότι εμείς οι Ούγγροι, για παράδειγμα, έπρεπε να παραδώσουμε τις αγορές μας εξολοκλήρου στην Ευρωπαϊκή Ένωση, αλλά λάβαμε μόνο ένα μικρό τμήμα των επιδοτήσεων; Πώς και πότε θα εξαλειφθεί αυτή η αδικία και ανισότητα;
Έτσι, δεν μας μένει άλλη επιλογή παρά να επιδοκιμάσουμε τις πρωτοβουλίες της Επιτροπής, όσο ανεπαρκείς και αν μας φαίνονται. Αυτός ήταν και ο λόγος που η Ομάδα της Προοδευτικής Συμμαχίας των Σοσιαλιστών και Δημοκρατών στο Ευρωπαϊκό Κοινοβούλιο ψήφισε σήμερα το πρωί υπέρ της αίτησης διαδικασίας κατεπείγοντος που υποβλήθηκε στο Σώμα. Θα προτείνουμε, ωστόσο, και θα απαιτήσουμε το Ευρωπαϊκό Κοινοβούλιο να τηρείται μονίμως ενήμερο για τα μέτρα που θα εγκριθούν τις επόμενες ημέρες, βάσει των αρμοδιοτήτων που μεταβιβάζουμε τώρα στην Επιτροπή. Θα συνεχίσουμε να καταβάλλουμε τις μέγιστες δυνατές προσπάθειες ώστε να αποκαταστήσουμε την ισορροπία της αγοράς, προκειμένου να είναι δυνατή η εγγύηση κατάλληλων αποδόσεων στους παραγωγούς, όπως επανεπιβεβαιώθηκε στη Συνθήκη της Λισαβόνας.
Αν μου επιτρέπετε να πάω τη συζήτηση λίγο παραπέρα, δεν μπορούμε να συνεχίσουμε να αντιμετωπίζουμε μόνο τα άμεσα προβλήματα. Πρέπει επίσης να βρούμε τον χρόνο, την ενέργεια και τον πολιτικό σχεδιασμό για να διαμορφώσουμε μια κοινή γεωργική πολιτική για την Ευρώπη η οποία να είναι δυνατή, αειφόρος, ευέλικτη και η οποία να διορθώνει τις χειρότερες συνέπειες που μπορούμε να περιμένουμε από την αστάθεια των τιμών. Θέλω η ύπαιθρος να είναι βιώσιμη στην Ευρώπη, και η ύπαιθρος δεν μπορεί να επιβιώσει χωρίς γεωργούς και ζώα!
(DE) Κύριε Πρόεδρε, δυστυχώς ο κ. Bové δεν μπορεί να είναι εδώ απόψε, οπότε θα μιλήσω ξανά. Έχω κι άλλες ερωτήσεις για την κ. Επίτροπο. Πιστεύει στα σοβαρά ότι η καταβολή αυτών των χρημάτων θα σταματήσει τις διαμαρτυρίες; Όπως είπα νωρίτερα, πιστεύω ότι η απόφαση που έλαβε το Κοινοβούλιο σήμερα το πρωί ισοδυναμούσε με τη χορήγηση "λευκής επιταγής" στην Επιτροπή επειδή δεν ξέρουμε πώς προτίθεται να τη χρησιμοποιήσει. Θα το ξαναπώ: η Επιτροπή δεν είναι μέρος της λύσης του προβλήματος, αλλά είναι στην πραγματικότητα μέρος του προβλήματος. Εμμένω σε αυτήν την άποψη.
Έχω άλλη μια ερώτηση για εσάς, κυρία Επίτροπε, καθώς επανειλημμένα λέγεται για όλα τα προγράμματα ότι πρέπει να συνεχίσουμε να προωθούμε την αναδιάρθρωση. Τι εννοείτε με την αναδιάρθρωση; Πιστεύετε πραγματικά ότι είναι σωστό να συνεχίζουμε να δίνουμε χρήματα προκειμένου να ενθαρρύνουμε βασικά γεωργούς μικρής κλίμακας να εγκαταλείψουν τη δραστηριότητά τους ώστε να μπορέσουμε να δώσουμε τα χρήματα σε μεγαλύτερες εκμεταλλεύσεις; Αυτή η πολιτική δεν είναι πλέον αποτελεσματικό μέσο για την επίτευξη του σκοπού. Πρέπει να διασφαλίσουμε ότι θα χρησιμοποιήσουμε τα χρήματα με στοχευμένο τρόπο, ιδίως στις μειονεκτούσες περιφέρειες, προκειμένου να διατηρήσουμε τις δομές σε εκείνες τις περιφέρειες που κινδυνεύουν περισσότερο.
Σε αντίθεση με τους ισχυρισμούς, είναι απαραίτητο να αναστρέψουμε την πορεία που ακολουθεί η ΚΓΠ, όπου οι διαδοχικές μεταρρυθμίσεις έχουν διαλύσει τα μέσα που ρυθμίζουν την αγορά, τις ποσοστώσεις και τα δικαιώματα παραγωγής, οδηγώντας πολλές χιλιάδες παραγωγούς να εγκαταλείψουν σταδιακά τον τομέα. Χιλιάδες θέσεις εργασίας διακυβεύονται: ολόκληρες οικογένειες που εξαρτώνται από τη γεωργία, και τον γαλακτοκομικό τομέα συγκεκριμένα. Μεγάλες περιφέρειες κινδυνεύουν, καθώς η γη θα ερημώνει ολοένα και περισσότερο, με δραστικές κοινωνικές και περιβαλλοντικές συνέπειες.
Όλα αυτά καθιστούν επιτακτική την άμεση παρέμβαση για την αποκατάσταση των δίκαιων τιμών για τους παραγωγούς, αλλά αυτό θα απαιτήσει περισσότερους πόρους από εκείνους που διατίθενται τώρα. Πάνω από όλα, και επαναλαμβάνουμε, η κατάσταση απαιτεί μέτρα με ευρύτερο πεδίο εφαρμογής που να μην είναι απλώς κατευναστικά, όπως η ακύρωση της ετήσιας αύξησης των ποσοστώσεων γάλακτος και η επιστροφή τους στα επίπεδα που ίσχυαν πριν από την απόφαση να αυξηθούν, και η ανάκληση της απόφασης να καταργηθεί το σύστημα ποσοστώσεων το 2015.
(ΕΝ) Κύριε Πρόεδρε, ο γαλακτοκομικός τομέας διέρχεται κρίση και θέλω να εκφράσω τις ευχαριστίες μου και να συγχαρώ την Επίτροπο για τις πολύ έγκαιρες δράσεις της, οι οποίες ήταν κατά την άποψή μου απόλυτα ορθές. Νομίζω ότι τα 280 εκατομμύρια ευρώ είναι ένα ρεαλιστικό ποσό και θα είναι καλοδεχούμενο στον κλάδο. Είμαι πεπεισμένος ότι θα είναι απαραίτητο να εκχωρήσουμε αρμοδιότητες βάσει του άρθρου 186 προκειμένου να προσφέρουμε εγκαίρως αυτό το όφελος στους παραγωγούς, οπότε έχει τη στήριξή μου. Έχει τη στήριξή μου, παρόλο που προτιμώ να περιοριστεί χρονικά η εν λόγω εκχώρηση έως το 2013 το αργότερο.
Προσωπικά, είμαι υπέρ της διατήρησης των ποσοστώσεων, αλλά μόνο αν η κατανομή των ποσοστώσεων μεταξύ των χωρών της ΕΕ και των παραγωγών βασίζεται σε αντικειμενικά και δίκαια κριτήρια. " ανάπτυξη και η έγκριση τέτοιων δίκαιων και αντικειμενικών κριτηρίων θα είναι πολύ δύσκολη, αλλά ίσως αξίζει η προσπάθεια. Αν μιλούμε για επέκταση - στηρίζω πλήρως την επέκταση του άρθρου 186, αλλά πιστεύω ότι αυτό πρέπει να συνοδεύεται από ορισμό του ρόλου της Επιτροπής και των μέσων που θα μπορεί να χρησιμοποιήσει.
Το κονδύλιο ύψους 280 εκατομμυρίων ευρώ που ανακοινώθηκε χθες είναι καλοδεχούμενο, αλλά αποτελεί απλώς έναν λευκοπλάστη σε ένα πολύ μεγαλύτερο πρόβλημα. Το Κοινοβούλιο ψήφισε τον περασμένο Σεπτέμβριο να διατεθούν 600 εκατομμύρια ευρώ. Προκειμένου να δείξουμε αλληλεγγύη στους μικρούς γεωργούς ειδικά, αυτό το ποσό πρέπει να διατηρηθεί. " επόμενη προτεραιότητα της Επιτροπής πρέπει να είναι η αντιμετώπιση ολόκληρου του ζητήματος της προμήθειας γάλακτος, Το πιστεύω σθεναρά. Μέχρι να λυθεί αυτό, θα αντιμετωπίζουμε περισσότερα προβλήματα και θα ξεμείνουμε γρήγορα από λευκοπλάστες.
" Επιτροπή έχει τώρα την ευκαιρία να δράσει ταχέως και πρέπει να της δώσουμε αυτήν την ευκαιρία, ενώ ταυτόχρονα πρέπει πάντοτε να δείχνουμε την πρόθεσή μας να της ασκούμε έλεγχο. " τροπολογία του κ. Deß εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) θα μας επιτρέψει να το κάνουμε αυτό. Τα 280 εκατομμύρια ευρώ που ανέφεραν πολλοί είναι απλώς μια σταγόνα στον ωκεανό. Πρέπει επίσης να αναγνωρίσουμε, ωστόσο, βρισκόμαστε στο τέλος του οικονομικού έτους. Πρέπει να κατανοήσουμε ότι απλά δεν υπάρχουν άλλα διαθέσιμα χρήματα.
Πώς πρέπει να διαχειριστούμε τη συνολική κατάσταση; Θα θέλαμε να δούμε τους γαλακτοπαραγωγούς που έχουν πληγεί στον χείριστο βαθμό από την κρίση να λαμβάνουν τα 280 εκατομμύρια ευρώ. Μιλούμε για την αγορά γάλακτος, αλλά αυτοί είναι οι πραγματικοί άνθρωποι και οι αγροτικές περιοχές για τις οποίες συζητούμε και που λέμε πάντοτε ότι θέλουμε να προστατεύσουμε όταν συζητούμε άλλα θέματα. Κυρία Επίτροπε, στηρίξτε το κονδύλιο για τον γαλακτοκομικό τομέα! Σήμερα το απόγευμα, ο Επίτροπος που μίλησε στη συζήτηση για τον προϋπολογισμό τάχθηκε υπέρ του κονδυλίου, θα ήθελα να το καταστήσω αυτό σαφές. Με χαροποίησε πολύ αυτό. Επίσης χρειαζόμαστε επειγόντως αυτό το μήνυμα και αυτά τα κονδύλια επίσης περιέχονται στον προϋπολογισμό του 2010.
Έχω ισχυριστεί ότι μια κατάσταση τόσο σοβαρή όσο αυτή που αντιμετωπίζει ο γαλακτοκομικός τομέας απαιτεί επείγοντα μέτρα για την υπεράσπιση του τομέα, τόσο για οικονομικούς όσο και για κοινωνικούς λόγους. Προέρχομαι πράγματι από μια χώρα, την Πορτογαλία, και μια περιφέρεια, τις Αζόρες, όπου ο γαλακτοκομικός τομέας είναι πολύ σημαντικός και ενσωματωμένος σε περιφέρειες που είναι κοινωνικά ιδιαίτερα εύθραυστες και όπου, στην πραγματικότητα, θα ήταν ζωτικής σημασίας να διατηρηθεί το σύστημα των ποσοστώσεων μετά το 2015.
Τα μέτρα που προτείνονται εδώ είναι κάπως ανεπαρκή, αλλά είναι ωστόσο απαραίτητα και επιτακτικά. Ανησυχώ επίσης για τον τρόπο με τον οποίο θα χρησιμοποιήσει η Επιτροπή τις νέες αρμοδιότητες που θα της παραχωρηθούν, ιδίως εφόσον έχει ενεργήσει με έναν διόλου ευαίσθητο τρόπο σε αυτήν την κρίση, παρουσιάζοντας ασθενή μέτρα, πολύ αργά και μόνο ως αποτέλεσμα έντονης πίεσης. Υπό αυτό το πρίσμα, θα ήθελα η Επιτροπή να υποβάλει παράρτημα στο άρθρο 186, ορίζοντας μέτρα που μπορούν να χρησιμοποιηθούν για ριζική παρέμβαση στον γαλακτοκομικό τομέα ώστε να διασφαλιστεί η αειφορία του.
Ένα πρόγραμμα αυτού του είδους, εφόσον θέλουμε να επιτύχει, πρέπει να είναι υποχρεωτικό και όχι προαιρετικό. Θεωρώ ότι αυτή η προαιρετική συμφωνία για την επαναγορά ποσοστώσεων γάλακτος είναι αντιπαραγωγική. Το πιστεύω αυτό όχι μόνο επειδή η εν λόγω ρύθμιση μπορεί αρχικά να σημαίνει ότι θα διατηρήσουμε μια αύξηση ποσοστώσεων που θα είναι μετά πολύ δύσκολο να τη μειώσουμε ξανά. Με την επαναγορά των ποσοστώσεων γάλακτος, θα τους δώσουμε ξανά οικονομική αξία και το κύριο αποτέλεσμα αυτού θα είναι η παρεμπόδιση της ικανότητας εξισορρόπησης στην πράξη. Αισθάνομαι ότι πρέπει να απορρίψω κάθε μέτρο που περιορίζει την εξισορρόπηση. Ιδίως στην περίοδο της κατάργησης των ποσοστώσεων γάλακτος, η εξισορρόπηση είναι ένα απαραίτητο εργαλείο προκειμένου να μπορούν οι μεμονωμένες εκμεταλλεύσεις να προσανατολιστούν καλύτερα στην αγορά.
(RO) Θα ήθελα να κάνω μια ερώτηση στην Επίτροπο, καθώς και να την ευχαριστήσω για την παρουσία της στο Σώμα. Είπατε ότι οι υπεσχημένοι πόροι για τα κονδύλια στήριξης του γαλακτοκομικού τομέα θα κατανεμηθούν στα κράτη μέλη σύμφωνα με έναν ιστορικό παράγοντα, με άλλα λόγια, βάσει των ποσοστώσεων που αποτέλεσαν αντικείμενο διαπραγμάτευσης. Ωστόσο, πολλά κράτη μέλη ισχυρίζονται ότι αυτές οι ποσοστώσεις είναι άδικες. Πράγματι, αυτός είναι ο λόγος που πολλά κράτη μέλη επιμένουν ότι η αγορά θα πρέπει να σταματήσει να υπόκειται σε ρύθμιση. Για παράδειγμα, κάποια κράτη δεν μπορούν καν να παραγάγουν ποσότητα αρκετή να καλύψει τη δική τους κατανάλωση. Δεν πιστεύετε ότι με τη χρήση ενός ιστορικού παράγοντα θα διατηρηθούν αυτές οι αδικίες...
Θα πρέπει να συνοψίσω την ερώτησή μου ώστε να μην υπερβώ κατά πολύ τον χρόνο που μου έχει διατεθεί. " Επίτροπος ανέφερε ότι οι πόροι θα κατανεμηθούν στα κράτη μέλη σύμφωνα με κάποιον ιστορικό παράγοντα. Ωστόσο, πολλά κράτη μέλη ισχυρίζονται ότι οι ποσοστώσεις που χορηγούνται επί του παρόντος είναι άδικες. Πράγματι, αυτός είναι επίσης ο λόγος που πολλά κράτη μέλη επιμένουν ότι η αγορά θα πρέπει να σταματήσει να υπόκειται σε ρύθμιση. Δεν πιστεύετε ότι με τη χρήση ενός ιστορικού παράγοντα θα διατηρούνταν αυτές οι αδικίες;
(BG) Θα ήθελα να επικροτήσω την απόφαση που έλαβε το Συμβούλιο και η Επιτροπή να διαθέσουν ένα επιπλέον πακέτο 280 εκατομμυρίων ευρώ σε επιδοτήσεις για την παραγωγή γαλακτοκομικών το 2010. Αυτό στέλνει ένα σαφές μήνυμα σε όλους όσοι πλήττονται από τις δυσμενείς επιπτώσεις της κρίσης σε καθημερινή βάση. Ζητώ μετ' επιτάσεως αυτή η κατάλληλη απάντηση να μην είναι μια άπαξ οικονομική λύση, αλλά μέρος μιας στοχευμένης, μακροπρόθεσμης στρατηγικής για την αποκατάσταση, τη σταθεροποίηση και την ανάπτυξη αυτού του τομέα στην Ευρώπη. Για τον λόγο αυτόν είναι σημαντικό να λάβουμε υπόψη τα μέτρα που θα εγκρίνει κάθε κράτος μέλος. Θα ήθελα να επιστήσω την προσοχή στο γεγονός ότι η Βουλγαρία μπορεί μόνο εν μέρει να δεχτεί τις προτάσεις για την τροποποίηση του κανονισμού αριθ. 1234. Επιμένουμε να καταγραφεί σαφώς στο σχέδιο ότι οι δυνατότητες διαχείρισης εθνικών ποσοστώσεων γάλακτος θα ασκηθούν κατά τη διακριτική ευχέρεια των κρατών μελών. Είναι σημαντικό να διατηρηθεί η δυνατότητα επιλογής του υφιστάμενου συστήματος για την αγορά και την αναδιανομή ποσοστώσεων γάλακτος μέσω του εθνικού αποθέματος. Δεν πρέπει σε καμία περίπτωση είτε να παρακρατήσουμε είτε να συγκεντρώσουμε πληρωμές από παραγωγούς καθώς ο βουλγαρικός κλάδος είναι σε διαδικασία εκσυγχρονισμού. Αλλιώς, οι βούλγαροι παραγωγοί δεν θα είναι ανταγωνιστικοί ούτε καν μετά το 2015.
(PL) Κύριε Πρόεδρε, δεχόμαστε με μεγάλη ικανοποίηση, φυσικά, αυτές τις νέες λύσεις, που έχουν ως στόχο να βοηθήσουν τους γεωργούς, συμπεριλαμβανομένων των γεωργών στην Πολωνία. Ωστόσο, θα πρέπει επίσης να θυμόμαστε ότι όταν μιλάμε για χρήματα -και για χρήματα μιλάμε τώρα- ο τρόπος με τον οποίο διανέμονται πράγματι τα χρήματα είναι σημαντικός. Τα χρήματα θα πρέπει να φτάσουν σε εκείνους που βιώνουν τις επιπτώσεις της κρίσης στο μέγιστο βαθμό, διότι δεν πρόκειται να συμφωνήσω για μια πολιτική βάσει της οποίας δίνουμε σε όλους το ίδιο ποσό, δηλαδή ένα μικρό ποσό, καθώς στην πραγματικότητα, και στην πράξη, ουσιαστικά δεν βοηθάμε κανέναν.
Δεύτερον, θα ήθελα, αν μπορώ, να κάνω μια αναδρομή στο παρελθόν προτού αναφερθώ στο μέλλον. Είμαι βέβαιος ότι θυμόμαστε τα υπέροχα χρόνια, πριν από έναν χρόνο και παραπάνω, όταν οι γεωργοί έπαιρναν πολύ καλές τιμές για το γάλα. Ταυτόχρονα, επωφελούνταν από μεγάλες επιδοτήσεις της ΕΕ για εκσυγχρονισμό του γαλακτοκομικού τομέα. Συνεπώς, είναι σημαντικό να σχεδιάσουμε το μέλλον με βάση αυτήν την εμπειρία, και να αντλήσουμε διδάγματα από τα λάθη μας, επειδή σίγουρα έχουν γίνει λάθη. Είναι επίσης σημαντικό για εμάς να σκεφτούμε πώς θα σχεδιάσουμε την ανάπτυξη του τομέα αυτού, καθώς τα χρήματα είναι διαθέσιμα τόσο ως άμεσες επιδοτήσεις όσο και για την ανάπτυξη περιοχών της υπαίθρου. Επιπλέον, έχουμε στη διάθεσή μας το εργαλείο των ποσοστώσεων γάλακτος.
(PL) Κυρία Επίτροπε, θα ήθελα να σας κάνω την εξής ερώτηση: Σε τι θέλει η Επιτροπή να ξοδέψει τα 280 εκατομμύρια ευρώ; Σε περαιτέρω αναδιάρθρωση, ή καλύτερα ίσως, όπως ήθελαν 21 κράτη μέλη, σε μια τονωτική ένεση για την αγορά, σε μηχανισμούς αγοράς; Στην πραγματικότητα, οι γεωργοί ήθελαν τα χρήματα να χρησιμοποιηθούν για μηχανισμούς στήριξης. Επί του παρόντος, δεν μπορούν να συνάψουν περαιτέρω δάνεια ή να βελτιώσουν την παραγωγικότητα. Δεν μπορούν, επί του παρόντος, να συνεχίσουν τον εκσυγχρονισμό, επειδή έχασαν τη ρευστότητα. Δεν θέλουν να αγοράσουν ψυγεία ή μηχανές αρμέγματος τώρα, δεν είναι καιρός για περαιτέρω επενδύσεις. Τα 280 εκατομμύρια ευρώ ισοδυναμούν με σχεδόν 2 ευρώ ανά τόνο γάλακτος που παράγεται στην Ευρωπαϊκή Ένωση.
Οφείλω να πω ότι η πρόταση σχετικά με την επαναγορά των ποσοστώσεων μου προκαλεί σύγχυση. Εσείς η ίδια λέτε επί σειρά εβδομάδων και μηνών ότι η τρέχουσα κρίση δεν προκλήθηκε από το σύστημα των ποσοστώσεων και, έχοντας αυτό κατά νου, δεν πιστεύω προσωπικά ότι αυτή η πρόταση επαναγοράς είναι εντελώς συνεκτική. Τέλος, θα ήθελα επίσης να πω ότι δεν μπορεί να έχουμε φτάσει ήδη στο τέρμα. Πρέπει να συνεχίσουμε να κάνουμε βήματα, και ιδίως όσον αφορά τον γαλακτοκομικό τομέα σε δύσκολες περιοχές, σε ορεινές περιοχές, όπου απλά δεν υπάρχουν εναλλακτικές λύσεις αντί της γαλακτοπαραγωγής.
Κυρία Επίτροπε, η Αυστρία ήταν πάντοτε κατά της κατάργησης των ποσοστώσεων. Εντάξει, επιλέξατε τον δρόμο σας και τον ακολουθήσατε πιστά. Θα προσπαθήσουμε, φυσικά, να προετοιμάσουμε τους αγρότες μας και να τους βοηθήσουμε εν προκειμένω όσο το δυνατόν περισσότερο. Με τις καλύτερες των προθέσεων, δεν μπορώ να καταλάβω την πρότασή σας για ένα προαιρετικό πρόγραμμα εξαγοράς ποσοστώσεων. " εφαρμογή ενός τέτοιου προγράμματος θα έχει ως αποτέλεσμα την ανατίμηση της αξίας και της τιμής των ποσοστώσεων εκείνων που καταργείτε. Πώς υποτίθεται ότι θα το εξηγήσουμε αυτό στους αγρότες στην Αυστρία;
μέλος της Επιτροπής. - (ΕΝ) Κύριε Πρόεδρε, έχοντας ακούσει προσεκτικά τη συζήτηση εδώ απόψε, νομίζω ότι μπορεί να αποκομίσατε την εντύπωση από ορισμένες ομιλίες ότι αυτή είναι η πρώτη ενέργεια στην οποία προβαίνουμε για να βοηθήσουμε τον γαλακτοκομικό τομέα στην Ευρωπαϊκή Ένωση. Αυτό είναι τελείως λάθος. Είμαι βέβαιη ότι τουλάχιστον κάποιοι από εσάς γνωρίζουν τι έχει συμβεί από τον Ιανουάριο του 2009 όταν ξεκινήσαμε τη δημόσια και ιδιωτική αποθεματοποίηση, ξεκινήσαμε την παρέμβαση και ξεκινήσαμε τις επιστροφές κατά την εξαγωγή. Έχουμε λάβει από το καλοκαίρι πολλά διαφορετικά μέτρα οπότε θεωρώ ότι πρέπει να εκπονήσουμε μια ειδική μελέτη για να πούμε στους νέους βουλευτές του Κοινοβουλίου τι ακριβώς συμβαίνει από τον Ιανουάριο και μετά.
Σχετικά με τα συγκεκριμένα σημεία για τις δύο προτάσεις που έχουμε ενώπιον μας σήμερα, πρέπει να επαναλάβω ξανά ότι το σύστημα εξαγοράς δεν είναι νέο. Υπάρχει ήδη για τα κράτη μέλη που μπορούν να το χρησιμοποιήσουν αν επιθυμούν για να βοηθήσουν συγκεκριμένους γαλακτοπαραγωγούς που εγκαταλείπουν τη δραστηριότητά τους λόγω οικονομικών προβλημάτων. Είναι μια προσφορά, και για αυτό δεν θέλω καταστεί υποχρεωτικό· είναι μια δυνατότητα χείρας βοηθείας προς γεωργούς που εγκαταλείπουν τη δραστηριότητά τους λόγω οικονομικών προβλημάτων. Οι ποσοστώσεις που αγοράζουν μπορούν να διατηρηθούν στο εθνικό απόθεμα και να διανεμηθούν αργότερα αν επιθυμούν κάτι τέτοιο τα κράτη μέλη. Αυτό ήταν το ένα μέρος της συζήτησης.
Το άλλο μέρος, που προκάλεσε μακράν το μεγαλύτερο ενδιαφέρον σήμερα, είναι το άρθρο 186. Ο λόγος συμπερίληψης της γαλακτοπαραγωγής στο άρθρο 186 είναι το γεγονός ότι χρειάζεται να μπορούμε να αντιδράσουμε γρήγορα. Παρεμπιπτόντως, δεν βλέπω τον λόγο να μην συμπεριληφθεί η γαλακτοπαραγωγή στο άρθρο 186, καθώς τομείς που αφορούν ειδικά τον τομέα του κρέατος συμπεριλαμβάνονται ήδη. Και, γενικά, αυτοί που φοβούνται ότι η Επιτροπή θα λάβει λευκή επιταγή και θα κάνει ό,τι θέλει θα πρέπει να έχουν κατά νου ότι το άρθρο 186 είναι κατά κανόνα από τη φύση του ένα πολύ θετικό σύστημα μέσω του οποίου είναι δυνατόν να βοηθηθούν άνθρωποι που αντιμετωπίζουν δυσκολίες, με γρήγορες ενέργειες. Οπότε δεν είναι λευκή επιταγή. Θα συζητηθεί, όπως θα γνωρίζετε ήδη, στην επιτροπή διαχείρισης.
Μετά νομίζω ότι κυκλοφορούν πολλές εσφαλμένες ιδέες. Αυτά τα 280 εκατομμύρια ευρώ δεν είναι για αναδιάρθρωση. Απλώς το ποσό αυτό προσφέρει τη δυνατότητα πολύ ταχείας πληρωμής άπαξ και ολοκληρωθούν οι διατυπώσεις, με την αποδοχή από τη συνεδρίαση του ECOFIN τον Νοέμβριο και την υπογραφή του προϋπολογισμού για το 2010. Αυτό σημαίνει ότι μπορούμε να δράσουμε άμεσα, κάτι που δεν θα ίσχυε αν δεν είχαμε θέσει σε ισχύ το άρθρο 186. Άρα δεν πρόκειται για αναδιάρθρωση. Όπως είπα και προηγουμένως, δίνει στα κράτη μέλη τη δυνατότητα να ενισχύσουν οικονομικά εκείνους που βρίσκονται σε χειρότερη κατάσταση ανάγκης από αυτόν τον εθνικό προϋπολογισμό.
Θα απαντήσω σε κάποιες από τις συγκεκριμένες ερωτήσεις. Θα ήθελα να πω ότι οι οργανώσεις παραγωγών είναι μια εξαιρετική επιλογή. Είναι όντως αναγκαίες. Το έχω πει αυτό ξεκάθαρα στην Ολομέλεια στο παρελθόν, ιδίως όταν συζητούσαμε το σχέδιο για τα οπωροκηπευτικά. Αν οι γεωργοί αναλώσουν τον χρόνο και τις προσπάθειές τους στον μεταξύ τους ανταγωνισμό αντί να ανταγωνιστούν τον ισχυρό κλάδο λιανικής, γνωρίζω ποιοι θα είναι οι νικητές και ποιοι οι χαμένοι. Συνεπώς, λέω: συνεργαστείτε ώστε να γίνετε ένα πολύ ισχυρότερο σώμα στο σύνολο της τροφικής αλυσίδας.
1: Το κονδύλιο των 280 εκατομμυρίων ευρώ είναι πολύ μικρό σε σχέση με το ποσό των 600 εκατομμυρίων ευρώ που θεωρήθηκε ομόφωνα απαραίτητο από την Επιτροπή Γεωργίας και Ανάπτυξης της Υπαίθρου, η οποία είναι η επιτροπή που διαθέτει την τεχνική και πολιτική εμπειρογνωμοσύνη επί του θέματος αυτού. Αυτή η δήλωση πολιτικής εγκρίθηκε από το ίδιο το Ευρωπαϊκό Κοινοβούλιο. Δεν μπορούμε, συνεπώς, να θεωρήσουμε επαρκές ένα ποσό που δεν είναι ούτε καν το μισό από εκείνο που το Κοινοβούλιο θεώρησε απαραίτητο μόλις έναν μήνα πριν.
2: " συμπερίληψη του γάλακτος στο άρθρο 186 δίνει στην Επιτροπή ένα επιχειρησιακό εργαλείο που μπορεί να χρησιμοποιηθεί άμεσα, όμως αυτό δεν σημαίνει ότι το Κοινοβούλιο δεν θα παρακολουθεί πλέον το θέμα. Εξακολουθούμε να χρειαζόμαστε μέσα ρύθμισης της αγοράς. Πρέπει να διατηρήσουμε το σύστημα των ποσοστώσεων και να εισαγάγουμε διαφάνεια στην αλυσίδα εμπορικής διάθεσης γάλακτος. Χωρίς αυτά τα δύο εργαλεία, θα είναι αδύνατον να αποκαταστήσουμε και να εγγυηθούμε τη σταθερότητα στις αγροτικές περιοχές της Ευρώπης.
Χαιρετίζω τα μέτρα που πρότεινε η Ευρωπαϊκή Επιτροπή για να βοηθήσει τους παραγωγούς γαλακτοκομικών στην Ευρώπη. Ωστόσο, τα μέτρα αυτά κάνουν απλώς πιο ήπια την κρίση, αλλά δεν μπορούν να την τερματίσουν. Προκειμένου να γίνει αυτό, οι αποφάσεις σχετικά με τις αυξήσεις των ποσοστώσεων γάλακτος πρέπει να σταματήσουν. Ωστόσο, ούτε η Ευρωπαϊκή Επιτροπή ούτε η Mariann Fischer Boel προσωπικά πρόκειται να αναγνωρίσουν ότι έχουν ληφθεί λανθασμένες αποφάσεις. Συμφωνώ με την απαίτηση των ευρωπαίων γεωργών να απορριφθεί η αύξηση των ποσοστώσεων.
Επίσης αντιτίθεμαι στη μόνιμη κατάργηση του συστήματος ποσοστώσεων που έχει προγραμματιστεί για το 2015. Συμφωνώ με την άποψη των μεγαλύτερων ευρωπαϊκών αγροτικών οργανώσεων COPA-COGECA, που ισχυρίζονται ότι η αγορά γαλακτοκομικών απαιτεί ρύθμιση και μετά το 2015. Το σημαντικό δίδαγμα που πρέπει να αντληθεί από την τρέχουσα κρίση είναι ότι η αγορά γαλακτοκομικών πρέπει να υπόκειται σε ρύθμιση. Χωρίς αυτή, οι τιμές θα γίνουν απρόβλεπτες. Οι ευρωπαίοι παραγωγοί γαλακτοκομικών δεν μπορούν να αντέξουν τις απώλειες που προκαλούνται από την ευρείας κλίμακας αστάθεια των τιμών.
Σχετικά με το θέμα των τρεχόντων επειγόντων μέτρων, θα ήθελα να επιστήσω την προσοχή στο γεγονός ότι η αύξηση στις ελάχιστες επιδοτήσεις από 7 500 ευρώ σε 15 000 ευρώ μπορεί να προκαλέσει προβλήματα στα κράτη μέλη που βρίσκονται σε πιο δύσκολη δημοσιονομική κατάσταση. Αυτό που φοβάμαι είναι ότι σε αυτές τις χώρες, όπως στην Ουγγαρία, οι κυβερνήσεις δεν θα παράσχουν τη μέγιστη στήριξη. Ως αποτέλεσμα, οι γεωργοί σε αυτές τις χώρες μπορεί να καταλήξουν αντιμέτωποι με ακόμα μεγαλύτερο ανταγωνιστικό μειονέκτημα.
" Ευρωπαϊκή Επιτροπή απάντησε με τη δημιουργία "κονδυλίου γάλακτος" ύψους 280 εκατομμυρίων ευρώ στα συλλαλητήρια που πραγματοποιούν οι παραγωγοί γάλακτος επί σειρά εβδομάδων σε μια προσπάθεια να σώσουν τον κλάδο τους που έχει πληγεί από την κρίση. " κ. Fischer Boel υπέκυψε συνεπώς στην πίεση αφού κώφευε για πολλές εβδομάδες σε σχέση με τα δεινά των αγροτών που βρίσκονται στο χείλος της χρεοκοπίας. Ωστόσο, αυτό το χρηματοδοτικό μέτρο είναι ασήμαντο και έχει ως μοναδικό σκοπό να ηρεμήσει τους παραγωγούς για λίγο καιρό. Δεν θα κάνει τίποτα για να λύσει το πρόβλημα ενός τομέα που οδεύει προς την καταστροφή με την προγραμματισμένη κατάργηση των ποσοστώσεων γάλακτος. Οι παραγωγοί γάλακτος δεν θέλουν φιλανθρωπίες ή ελεημοσύνες, θέλουν η αγορά να υπόκειται σε ρύθμιση ώστε να μπορούν να πωλούν το γάλα τους σε τιμές που θα τους επιτρέπουν να ζουν μια αξιοπρεπή ζωή από τους κόπους τους και να διασφαλίζουν το μέλλον των παιδιών τους. Με την επίμονη επιθυμία της να επιβάλλει το δόγμα του ελεύθερου και δίκαιου ανταγωνισμού, η Ευρωπαϊκή Ένωση θα αφήσει χιλιάδες αγρότες στο έλεος του νόμου της αγοράς, και μόνο αυτού. Είναι ο ίδιος υπερφιλελευθερισμός που οδηγεί κάθε μήνα στην ανεργία χιλιάδες εργαζόμενους σε βιομηχανίες. " σφαγή πρέπει να σταματήσει τώρα - επειγόντως.
Χαιρετίζω τη συμφωνία στην οποία κατέληξαν καταρχήν οι υπουργοί Γεωργίας στη συνεδρίαση του Συμβουλίου τους στο Λουξεμβούργο σχετικά με την παροχή ειδικής ενίσχυσης στον γαλακτοκομικό τομέα ύψους 280 εκατομμυρίων ευρώ. Σε επίπεδο ΕΕ, αυτό αντιστοιχεί σε ένα επιπλέον λεπτό του ευρώ ενίσχυσης ανά λίτρο γάλακτος, το οποίο είναι εντελώς ασήμαντο. Αφού προέβαλε σθεναρή αντίσταση επί σειρά μηνών, η Ευρωπαϊκή Επιτροπή ενέδωσε ελάχιστα στην πίεση που ασκούσαν οι αγρότες, εικοσιένα κράτη μέλη, περιλαμβανομένης της Ουγγαρίας και το Ευρωπαϊκό Κοινοβούλιο, το οποίο ζήτησε ήδη πρόσθετους πόρους για τον τομέα κατά τη διάρκεια της άτυπης συνεδρίασής τους που πραγματοποιήθηκε στις Βρυξέλλες την περασμένη Δευτέρα. Παρά τα καθυστερημένα μέτρα από την ΕΕ, η ουγγρική κυβέρνηση ενήργησε ταχέως ώστε να στηρίξει τους γαλακτοπαραγωγούς και έπραξε το παν δυνατό ώστε να τους βοηθήσει, λαμβάνοντας υπόψη τους διαθέσιμους δημοσιονομικούς πόρους. " Ουγγαρία βοήθησε τον κλάδο των γαλακτοκομικών χρησιμοποιώντας όλα τα ποσά που μπορούν να διατεθούν εκ νέου ως τμήμα των πόρων ανάπτυξης της υπαίθρου και του ευρωπαϊκού προγράμματος οικονομικής ανάπτυξης. Εκτός από εμάς, μόνο η Λετονία και η Μάλτα έχουν τέτοιους εξαίρετους δείκτες. Οι ούγγροι γαλακτοπαραγωγοί θα λάβουν άμεσα περίπου 3,3 εκατομμύρια ευρώ από το κονδύλιο των 280 εκατομμυρίων ευρώ, που ισούται σχεδόν με 890 εκατομμύρια ουγγρικά φιορίνια. " ουγγρική κυβέρνηση μπορεί ελεύθερα να αποφασίσει πώς θα χρησιμοποιήσει τα χρήματα αυτά. " Επιτροπή συνέστησε απλώς οι παραγωγοί που βρίσκονται στην πλέον δεινή θέση να λάβουν την εν λόγω ειδική ενίσχυση, κάτι που συμπίπτει με τους στόχους της Ουγγαρίας. Μετά την έγκριση του προϋπολογισμού του 2010, αυτό το ποσό θα καταβληθεί με την έναρξη του επόμενου έτους.
Όλοι μας έχουμε δει εικόνες από τις επιπτώσεις που δημιούργησαν οι πρόσφατες ελλείψεις τροφίμων. Οι γεωργικές τιμές, τουλάχιστον για τρόφιμα, αυξήθηκαν κατακόρυφα σε σύντομη χρονική περίοδο. " αύξηση αυτή κατάφερε ένα ολέθριο πλήγμα στις αναπτυσσόμενες χώρες οι οποίες εξαρτώνται σε ιδιαίτερα μεγάλο βαθμό από τις εισαγωγές τροφίμων και ζούσαν ήδη στο όριο της φτώχειας. Ας ελπίσουμε ότι αυτή η έκθεση σχετικά με το διεθνές εμπόριο πρώτων υλών θα συμβάλει στην επίλυση αυτών των προβλημάτων. Εξάλλου, έχουμε δεσμευθεί να εξαλείψουμε την πείνα και τη φτώχεια με τη συμμετοχή μας στους αποκαλούμενους στόχους της Χιλιετίας. Ο Γενικός Γραμματέας των "νωμένων Εθνών, Ban Ki-moon, προειδοποίησε πρόσφατα ότι η αύξηση των τιμών των τροφίμων έθετε σε κίνδυνο τον σημαντικότερο στόχο της Χιλιετίας, δηλαδή τη μείωση της φτώχειας στον κόσμο κατά το ήμισυ. Είναι καιρός, λοιπόν, να ληφθούν επείγοντα μέτρα.
Συγκεκριμένα, η πρόσφατη επισιτιστική κρίση έδειξε ότι τρόφιμα δεν είναι απλώς οι οιεσδήποτε πρώτες ύλες. Αν δεν είναι δυνατόν να ικανοποιηθεί μία τόσο βασική απαίτηση όσο η διασφάλιση ότι οι άνθρωποι σιτίζονται, δεν έχει ιδιαίτερο νόημα η ρητορεία περί ανάπτυξης. Θα πρέπει επομένως να είμαστε προσεκτικοί κατά τη μετατροπή των τροφίμων σε προϊόντα του διεθνούς εμπορίου όπως όλα τα άλλα. Οι αναπτυσσόμενες χώρες του κόσμου αναγκάστηκαν ακόμη και να απορυθμίσουν την πολιτική τους για τα τρόφιμα και να μεταβούν από την παραγωγή για κάλυψη των εθνικών αναγκών σε παραγωγή για εξαγωγές. Αυτή είναι η πολιτική του ΔΝΤ, της Παγκόσμιας Τράπεζας, των "ΠΑ και της ΕΕ, που έχουν όλοι επιβάλει αυτές τις απαιτήσεις. Καταργώντας τους προστατευτικούς δασμούς και τις επιδοτήσεις, πολλές αναπτυσσόμενες χώρες έχουν καταστεί εξαιρετικά ευάλωτες σε μεγάλες διακυμάνσεις των τιμών των τροφίμων και των πρώτων υλών. Όπως, παραδείγματος χάριν, η Αϊτή, η οποία παλαιότερα ήταν αυτάρκης στην παραγωγή ρυζιού. Το 1995, το Διεθνές Νομισματικό Ταμείο ανάγκασε τη χώρα αυτή να μειώσει τους δασμούς της στο ρύζι. Το υποστηριζόμενο από κρατικές επιδοτήσεις ρύζι από τις "ΠΑ κατέκλυσε τη χώρα, και η τοπική παραγωγή κατέρρευσε. Σήμερα, τα τρία τέταρτα της ποσότητας ρυζιού που καταναλώνεται στην Αϊτή εισάγεται από τις "ΠΑ.
Ελπίζω ότι αυτή η έκθεση μπορεί να μας δώσει τα μέσα για να αντιμετωπίσουμε τα προβλήματα και τις προκλήσεις που συνεπάγεται το αβέβαιο εμπόριο πρώτων υλών. Τα ζητήματα στα οποία επικεντρωνόμαστε στην έκθεση περιλαμβάνουν την υποστήριξη προς τις αναπτυσσόμενες χώρες για τη διαφοροποίηση της οικονομίας τους, έτσι ώστε να αποδεσμευθούν από μία κατάσταση κατά την οποία εξάγουν μόνο ένα ή δύο είδη πρώτων υλών και να προχωρήσουν σε πιο προηγμένα μοντέλα παραγωγής, τα οποία περιλαμβάνουν προϊόντα που υφίστανται μεγαλύτερη μεταποίηση. Επισημαίνουμε επίσης τη σπουδαιότητα της ευελιξίας της αναπτυξιακής πολιτικής. Πρέπει επίσης να παραχωρηθεί στις χώρες αυτές πεδίο δράσης για την ανάπτυξη δυνατοτήτων και μέσων οικονομικής πολιτικής, για παράδειγμα, για να υποστηρίξουν την ανάπτυξη της εθνικής τους γεωργίας. Ζητούμε επίσης από την Ευρωπαϊκή Επιτροπή να επανεξετάσει το μέσο χρηματοδοτήσεών, FLEX, σκοπός του οποίου είναι η σταθεροποίηση των τιμών των πρώτων υλών. Αντιμετωπίζουμε επίσης τη διάσταση της ισότητας στο εμπόριο των πρώτων υλών, ή μάλλον την έλλειψή της. Έχει τεράστια σημασία να λαμβάνουμε πάντοτε υπόψη το ζήτημα του φύλου στη διαπραγμάτευση διεθνών εμπορικών συμφωνιών.
Μέλος της Επιτροπής. - (EN) Κύριε Πρόεδρε, θα ήθελα να ευχαριστήσω το Κοινοβούλιο επειδή μας έδωσε την ευκαιρία να συζητήσουμε την πρόσβαση σε πρώτες ύλες, κάτι το οποίο αποτελεί ένα ζήτημα που βρίσκεται μεταξύ των προτεραιοτήτων της ατζέντας της Ευρωπαϊκής Ένωσης, ιδίως βάσει της ατζέντας μας για την ανταγωνιστικότητα. Επιτρέψτε μου να ευχαριστήσω πρώτα τον εισηγητή και τους σκιώδεις εισηγητές για την έκθεση, η οποία συμπεριλαμβάνει πολλούς τομείς, όπως η κλιματική αλλαγή, η εξάλειψη της φτώχειας και η ανάπτυξη.
" εξάλειψη της φτώχειας και η ανάπτυξη, καθώς και η επισιτιστική ασφάλεια, βρίσκονται μεταξύ των προτεραιοτήτων στην ατζέντα της Επιτροπής. Γνωρίζετε καλά ότι η Ευρωπαϊκή Ένωση είναι ο μεγαλύτερος χορηγός αναπτυξιακής χρηματοδότησης παγκοσμίως. Επίσης, στον συγκεκριμένο τομέα των πρώτων υλών, η Επιτροπή έχει αναλάβει τη διεξαγωγή πολλών προγραμμάτων με προσανατολισμό στην ανάπτυξη: παραδείγματος χάριν, μέσω του FLEX, η Επιτροπή στηρίζει τους εθνικούς προϋπολογισμούς των αναπτυσσόμενων χωρών, όπου έχει παρατηρηθεί μείωση των δημοσιονομικών εσόδων που συνδέονται με τις εξαγωγές.
Όλα τα μέσα θα πρέπει να χρησιμοποιηθούν στο έπακρο. Μία αειφόρος και συνεκτική πολιτική για την πρόσβαση σε πρώτες ύλες θα πρέπει, ως εκ τούτου, να συνδυάζει: πρώτον, διαπραγματεύσεις οι οποίες διασφαλίζουν τις διεθνείς δεσμεύσεις στο πλαίσιο του ΠΟΕ και σε διμερές πλαίσιο· δεύτερον, επιβολή κανόνων του ΠΟΕ και υφιστάμενες συμφωνίες· και τρίτον, ήπια μέτρα όπως ο διάλογος και η δημιουργία συμμαχιών. Ενώ κανένα από αυτά τα στοιχεία δεν είναι καινούριο, ο συνδυασμός τους και η συνεκτική τους εφαρμογή θα καθορίσουν και την ισχύ τους. Αυτό θα συζητηθεί σε μία διάσκεψη με ενδιαφερόμενους φορείς σε μετέπειτα χρονική στιγμή εντός του έτους.
Λαμβάνοντας υπόψη τη σπουδαιότητα της πρόσβασης σε πρώτες ύλες, η Επιτροπή χαιρετίζει τις συζητήσεις στο Κοινοβούλιο επί του θέματος αυτού. " Επιτροπή χαιρετίζει συγκεκριμένα τις τροπολογίες στο προσχέδιο της έκθεσης. " έκθεση υπογραμμίζει τώρα σαφέστερα τη σημασία του εν λόγω ζητήματος. Προτείνει τρόπους διευθέτησης του ζητήματος αυτού με εποικοδομητικό τρόπο, όπως με την εφαρμογή συμφωνιών και διαπραγματεύσεων με τις χώρες εταίρους. Είμαστε έτοιμοι να συνεργασθούμε πλήρως με το Κοινοβούλιο για τον σχεδιασμό και την υλοποίηση της περαιτέρω στρατηγικής μας.
εξ ονόματος της Ομάδας PPE-DE. - (DE) Κύριε Πρόεδρε, κύριε Επίτροπε, χαίρομαι για το γεγονός ότι είστε διαθέσιμος σήμερα, κύριε Potočnik. Ο Επίτροπος Mandelson, όπως παρατηρούμε, επέλεξε για μία ακόμη φορά να μεταβεί σε κάποιο σημαντικό συνέδριο σε ένα άλλο μέρος του κόσμου, αντί να συζητήσει σημαντικά ζητήματα για την ευρωπαϊκή βιομηχανική πολιτική μαζί με εμάς στο Κοινοβούλιο. Φανταστείτε την ικανοποίησή μου, επομένως, όταν σας άκουσα να παρουσιάζετε το θέμα πολύ καλύτερα και με μακράν μεγαλύτερη σαφήνεια και διορατικότητα από ό,τι θα μπορούσε ποτέ ο Επίτροπος Εμπορίου.
Είμαι πολύ ευχαριστημένος από το αποτέλεσμα των διαβουλεύσεων μας στην επιτροπή, επειδή φοβούμαι ότι ο εισηγητής, στο αρχικό του σχέδιο, παρ' όλες τις καλές παρατηρήσεις που έκανε σχετικά με τις αναπτυσσόμενες χώρες, δεν εστίασε καθόλου στα συμφέροντα της ευρωπαϊκής βιομηχανίας. Στην Επιτροπή Διεθνούς Εμπορίου εισαγάγαμε ένα νέο πρώτο μέρος της έκθεσης σχετικά τα συμφέροντα της βιομηχανικής μας πολιτικής. " φύση των συμφερόντων αυτών, πράγματι, είναι ξεκάθαρη. Πρέπει να εστιάσουμε με προσήλωση στη διασφάλιση του εφοδιασμού πρώτων υλών στην ευρωπαϊκή βιομηχανία. Όπως ορθώς ανέφερε ο Επίτροπος, αντιμετωπίζουμε μεγάλες δυσκολίες από αυτή την άποψη.
Πρέπει να πράξουμε ό,τι είναι δυνατόν, όχι μόνο σε πολυμερείς διαπραγματεύσεις, αλλά και σε διμερείς, προκειμένου να περιφρουρήσουμε την πραγματική ανοικτή πρόσβαση σε αγορές πρώτων υλών. Το γεγονός ότι η Επιτροπή υποχώρησε στις συνομιλίες σχετικά με την ένταξη της Ουκρανίας στον ΠΟΕ και απεδέχθη ένα περιθώριο για την επιβολή εξαγωγικών δασμών είναι απαράδεκτο και αποτελεί κακό παράδειγμα. " αποδοχή εκ μέρους μας του καθεστώτος διπλής τιμής σε σχέση με την ένταξη της Σαουδικής Αραβίας στον ΠΟΕ, ένας διακανονισμός που έχει προκαλέσει σοβαρές δυσκολίες στην ευρωπαϊκή πετροχημική βιομηχανία μας, ήταν επίσης απαράδεκτη. Ούτε είμαι πολύ αισιόδοξος, όταν βλέπω τι συμβαίνει όσον αφορά την ένταξη της Ρωσίας στον ΠΟΕ, και θα ήθελα η Επιτροπή να μεριμνήσει ιδιαίτερα προκειμένου να διασφαλίσει ότι δεν θα θεσπισθούν άλλα μέτρα τα οποία στρεβλώνουν τις εμπορικές συναλλαγές.
Είναι σαφές ότι πρέπει να καταβληθούν προσπάθειες στα κατάλληλα βήματα διαλόγου, ιδίως στον Παγκόσμιο Οργανισμό Εμπορίου, για την επίτευξη συναίνεσης με στόχο τη διευκόλυνση της πρόσβασης σε πρώτες ύλες. Αυτό δεν θα πρέπει να μας κάνει, ωστόσο, να παραβλέψουμε ένα άλλο σημαντικό ζήτημα: τώρα αντιμετωπίζουμε μία νέα κατάσταση σε αυτές τις αγορές, η οποία παρουσιάζεται τόσο στον τομέα των τροφίμων, όσο και στον τομέα της ενέργειας. Επομένως, στην Ευρωπαϊκή Ένωση, εμείς οι μεγάλοι εισαγωγείς πρώτων υλών πρέπει να εξετάσουμε το ζήτημα αυτό με ιδιαίτερο προβληματισμό. Αφενός, πρέπει να αναλογιστούμε τις επιπτώσεις που ενδέχεται να έχει σε ολόκληρο τον κόσμο, καθώς θα ήταν δυνατόν να οδηγήσει σε άσκηση υπερβολικής πίεσης στην κατανάλωση πρώτων υλών με ιδιαίτερα αρνητικές περιβαλλοντικές και οικονομικές συνέπειες, καθώς και συνέπειες στην κοινωνική οργάνωση στις αναπτυσσόμενες χώρες, ενώ, αφετέρου, πρέπει επίσης να εξετάσουμε τη δική μας κατάσταση και να κατανοήσουμε τις δικές μας δυσκολίες.
" κατάσταση αυτή εγείρει δύο φαινομενικά θεμελιώδη ερωτήματα. Το ένα συνδέεται με την ανάγκη να επανεξετάσουμε το μοντέλο της οικονομικής μας ανάπτυξης, επειδή είναι ασυμβίβαστο με την κατάσταση κατά την οποία η εκμετάλλευση των πρώτων υλών είναι υπερβολική. Το άλλο υποδηλώνει ότι θα πρέπει να δώσουμε μεγαλύτερη έμφαση στην εφαρμοσμένη επιστημονική έρευνα για να διασφαλίσουμε μεγαλύτερη καινοτομία, να προαγάγουμε την ανακύκλωση πρώτων υλών και να βρούμε νέες απαντήσεις για τα νέα προβλήματα που μας δημιουργεί αυτή η διαρθρωτική έλλειψη.
" κλιμάκωση των τιμών των τροφίμων έχει ολοένα και περισσότερο ως αποτέλεσμα το ξέσπασμα ταραχών στους δρόμους, και προκειμένου να αντιμετωπίσουμε αυτή την κατάσταση, χρειαζόμαστε μία νέα προσέγγιση. " νέα κρίση απειλεί να σκοτώσει μέσα σε μία ημέρα περισσότερους από όσους έχουν χαθεί λόγω της τρομοκρατίας μέσα σε έξι χρόνια από την 9η Σεπτεμβρίου. Οι πολιτικοί και οι κυβερνήσεις ίσως δεν έχουν παρατηρήσει ακόμη ότι οι φτωχοί του κόσμου βλέπουν όλο και συχνότερα τα παιδιά τους να πεινούν. Οι επιπτώσεις θα είναι ιδιαίτερα έντονες στην Αφρική, όπου οι τιμές των βασικών προϊόντων έχουν αυξηθεί πάνω από το διπλάσιο κατά τους τελευταίους 12 μήνες και εξακολουθούν να εκτοξεύονται στα ύψη λόγω της κερδοσκοπίας, των ελλείψεων και των μεταβαλλόμενων μορφών παραγωγής. Οι βασικές αιτίες είναι η αυξανόμενη ζήτηση από την Ανατολική Ασία και οι συνέπειες που είχε στον εφοδιασμό η ανυπαρξία επενδύσεων στη γεωργία. " αλλαγή του κλίματος, η οποία εκδηλώνεται με πλημμύρες, ξηρασία και πρωτοφανείς θερμοκρασίες, απλώς δυσχεραίνει περισσότερο την κατάσταση, ιδίως για τους φτωχότερους του κόσμου. Ελπίζω, λοιπόν, να εγκρίνουμε το παρόν ψήφισμα.
Κυρία Πρόεδρε, κύριε Επίτροπε, είναι γεγονός ότι η ανταγωνιστικότητα των ευρωπαϊκών μας επιχειρήσεων εξαρτάται σε σημαντικό βαθμό από την προμήθεια πρώτων υλών. Απαιτείται, λοιπόν, σήμερα μία ολοκληρωμένη στρατηγική που θα εξασφαλίζει την πρόσβαση στις παγκόσμιες αγορές και η οποία ταυτόχρονα θα διασφαλίζει τη διεθνή συνεργασία, το θεμιτό ανταγωνισμό και το δίκαιο εμπόριο, το σεβασμό των περιορισμών που βασίζονται σε σοβαρά αναπτυξιακά κίνητρα στις λιγότερο ανεπτυγμένες χώρες, την προαγωγή επενδύσεων για την έρευνα και την ανάπτυξη τεχνολογιών φιλικών προς το περιβάλλον καθώς και για την ανακύκλωση.
Προφανώς, το ζήτημα των συνομιλιών για το παγκόσμιο εμπόριο είναι ιδιαίτερα σημαντικό, όσον αφορά τις μακροπρόθεσμες εξελίξεις, όμως η περαιτέρω μόχλευση μπορεί να επιτευχθεί μέσω των οικονομικών εταιρικών μας σχέσεων με τον αναπτυσσόμενο κόσμο. Θα συνιστούσα επίσης προσοχή στο ότι η εκχώρηση συγκεκριμένων δικαιωμάτων στο πλαίσιο των συνομιλιών για το παγκόσμιο εμπόριο με στόχο τη βραχυπρόθεσμη πρόσβαση σε πρώτες ύλες και βασικά προϊόντα, θα μπορούσε να αποβεί εις βάρος μεγάλου μέρους της βιομηχανίας μας στην Ευρωπαϊκή Ένωση, και συγκεκριμένα στη γεωργία μας.
Τέλος, όπως ανέφερε ο προηγούμενος συνάδελφός μας, η δικαιοσύνη είναι για όλους το σημαντικότερο. Πρέπει να επενδύσουμε τώρα στις χώρες του αναπτυσσόμενου κόσμου για τους δώσουμε τη δυνατότητα να πετύχουν - όχι μόνο αυτόν τον χρόνο και τον επόμενο λόγω της υψηλής τιμής του πετρελαίου και του φυσικού αερίου, αλλά και σε 20 χρόνια. Οι επενδύσεις αυτές θα πρέπει να συνδέονται με επένδυση στις χώρες τους στον τομέα της εκπαίδευσης και της υγειονομικής περίθαλψης για τον λαό τους, προκειμένου να τεθεί ένα τέρμα στον πολλαπλασιασμό των προβλημάτων.
Μέλος της Επιτροπής. - (EN) Κυρία Πρόεδρε, θα ήθελα να ευχαριστήσω τους αξιότιμους βουλευτές για τις παρεμβάσεις τους. Υπήρξαν ιδιαίτερα σαφείς όσον αφορά τις προκλήσεις που αντιμετωπίζουμε. Είναι επίσης αρκετά σαφές, αφενός, ότι πρέπει να διασφαλίσουμε την ισορροπημένη εξέλιξη των εργασιών μας, εστιάζοντας έτσι ιδιαίτερα στις φτωχότερες χώρες και καθιερώνοντας τη δικαιοσύνη για την οποία μίλησε ο κ. Crowley· αφετέρου, πρέπει επίσης να διασφαλίσουμε κανόνες για το δίκαιο εμπόριο με στόχο την πρόσβαση της βιομηχανίας μας σε πρώτες ύλες. Είναι γεγονός ότι η Ευρωπαϊκή Ένωση είναι, και θα παραμείνει, καθαρός εισαγωγέας πρώτων υλών.
Στην έκθεση απαιτούμε έκτακτα μέτρα για την αντιμετώπιση της αλλαγής του κλίματος. Το εμπόριο πρέπει επίσης να αναλάβει την ευθύνη του. Πρέπει να μειώσουμε όλες τις περιττές εκπομπές και να μειώσουμε τις μεταφορές. Ένα σημαντικό ποσοστό του εμπορίου αφορά προϊόντα που θα μπορούσαν πολύ απλά να παραχθούν τοπικά. Πρέπει να διευκολύνουμε το εμπόριο "οικολογικών προϊόντων" και ευφυούς περιβαλλοντικής τεχνολογίας. Εάν δεν το πράξουμε αυτό και το εμπόριο δεν αναλάβει την ευθύνη του, σύντομα δεν θα έχουν απομείνει πρώτες ύλες για να πραγματοποιούμε τις εμπορικές μας συναλλαγές και τότε δεν θα έχουν απομείνει τρόφιμα ούτε για να σιτισθούμε. Είναι εξαιρετικά σημαντικό να πάρουμε την ευθύνη μας για το κλίμα στα σοβαρά!
συντάκτης. - (EN) Κύριε Πρόεδρε, όπως έχει ήδη ειπωθεί, η Ευρωπαϊκή Ένωση είναι ο μοναδικός μεγαλύτερος χορηγός βοήθειας της Καμπότζης και είναι απολύτως θεμιτό να καλούμε τις αρχές της Καμπότζης όχι μόνο να προβούν σε πολιτικές και θεσμικές μεταρρυθμίσεις για την οικοδόμηση ενός δημοκρατικού κράτους που θα κυβερνάται από το κράτος δικαίου και θα βασίζεται στον σεβασμό των θεμελιωδών ελευθεριών και δικαιωμάτων, αλλά επίσης να επιδείξουν τη βούλησή τους να καταπολεμήσουν αποτελεσματικά την ενδημική μάστιγα της διαφθοράς, τη μαζική αποψίλωση των δασών που έχει ως αποτέλεσμα τον εκτοπισμό του πληθυσμού, την υφαρπαγή της γης και τη βιομηχανία σεξουαλικού τουρισμού, να απορρίψουν την υφιστάμενη νοοτροπία της ατιμωρησίας και να παραπέμψουν στη δικαιοσύνη όλους εκείνους που εμπλέκονται σε τέτοιες δραστηριότητες.
" διασφάλιση ελεύθερης και δίκαιης πολιτικής έκφρασης χωρίς εκφοβισμούς και παρενοχλήσεις είναι επίσης αναγκαία. Ειδικότερα, θα πρέπει να δηλώσουμε ότι ανησυχούμε για τη δίωξη και την καταδίκη σε δωδεκαετή φυλάκιση του ηγέτη της αντιπολίτευσης, Sam Rainsy, για μια χειρονομία που θεωρεί ότι έχει συμβολική σημασία και σαφώς πολιτικό χαρακτήρα. Είναι ιδιαιτέρως ανησυχητικό το γεγονός ότι, αν διατηρηθεί αυτή η καταδίκη, θα εμποδίσει τον κ. Sam Rainsy να συμμετάσχει στις βουλευτικές εκλογές του 2013 και θα έχει συνέπειες που θα εκτείνονται πολύ πέραν της υπόθεσης του κ. Sam Rainsy εφόσον θα επηρεάσει υποχρεωτικά την αντιπολίτευση αυτή καθαυτή.
Επομένως, το πολιτικό κλίμα στην Καμπότζη είναι τεταμένο, οι εκλογές πλησιάζουν και χρησιμοποιούνται ψηφοθηρικές μέθοδοι, αλλά υπάρχει επίσης μια μετατόπιση προς τον αυταρχισμό, και θα ήθελα να αναφέρω, πέρα από την περίπτωση του Rainsy, την περίπτωση των εκπροσώπων ΜΚΟ που διώκονται: της πολιτικού Mu Sochua, που καταδικάστηκε για δυσφήμηση σε βάρος του πρωθυπουργού, του δημοσιογράφου Hang Chakra που φυλακίστηκε επειδή κατήγγειλε τη διαφθορά στο περιβάλλον του αντιπροέδρου Sok An και ούτω καθεξής.
συντάκτρια. - (EN) Κύριε Πρόεδρε, ο κ. Rainsy, ηγέτης της αντιπολίτευσης καταδικάστηκε ερήμην σε δωδεκαετή φυλάκιση. " δίκη του δεν συμμορφώθηκε με τα διεθνή πρότυπα για την ανεξαρτησία και την αμεροληψία του δικαστικού σώματος, και η καταδίκη του είχε πολιτικά κίνητρα. Παρόμοιες καταδικαστικές αποφάσεις μελών του κόμματος της αντιπολίτευσης είναι αρκετά συχνές, και δείχνουν ότι δεν υπάρχει αμερόληπτο δικαστικό σώμα στην Καμπότζη. Αυτές οι δικαστικές αποφάσεις περιστέλλουν τα βασικά ανθρώπινα δικαιώματα, συμπεριλαμβανομένης της ελευθερίας έκφρασης και του δικαιώματος σε μια δίκαιη δίκη.
Αντιτίθεμαι σθεναρά στην καταδίκη του Sam Rainsy και όσων άλλων ασκούν την ελευθερία έκφρασής τους και καλώ την κυβέρνηση της Καμπότζης να σταματήσει την τρέχουσα πορεία της προς την τυραννία. Σε διεθνές επίπεδο, πρέπει να υπενθυμίσουμε στην Καμπότζη να αγωνιστεί υπέρ της δημοκρατίας και να μην χρησιμοποιήσει την επιλεκτική επιβολή των νόμων κατά των ατομικών δικαιωμάτων. Ειδικότερα, καλώ την Επιτροπή να υπενθυμίσει στην Καμπότζη να μην χρησιμοποιήσει νέους κανονισμούς για τις ΜΚΟ προκειμένου να περιορίσει την αντιπολίτευση και την κοινωνία των πολιτών.
εξ ονόματος της Ομάδας PPE. - (FI) Κύριε Πρόεδρε, η μεταχείριση του Sam Rainsy είναι απλώς η κορυφή του παγόβουνου σε σχέση με τον αυταρχικό έλεγχο που ασκεί το κυβερνών κόμμα στην Καμπότζη επί ενός δικαστηρίου προκειμένου να φιμώσει την κριτική κατά της κυβέρνησης. Αυτή η κυβέρνηση, φυσικά, έχει ως κύριο στόχο της την καταστολή της κοινωνίας των πολιτών και την προώθηση ενός μονοκομματικού συστήματος. Αυτό αντικατοπτρίζεται επίσης στην ποινή του Rainsy, μια προσπάθεια να αποτραπεί η συμμετοχή του στις εκλογές το 2013.
Όπως αναφέρθηκε ήδη εδώ, η ΕΕ είναι ο μοναδικός μεγαλύτερος χορηγός βοήθειας της Καμπότζης, και για αυτόν τον λόγο είναι σημαντικό στο παρόν ψήφισμα να μην αρκεστούμε απλά στο να καταδικάσουμε τις πολυάριθμες παραβιάσεις των ανθρωπίνων δικαιωμάτων στη χώρα, την έλλειψη κατάλληλου, βιώσιμου δικαστικού συστήματος και την πολιτικοποίηση των ενόπλων δυνάμεων. Πρέπει επίσης να τους υπενθυμίσουμε με μεγάλη σαφήνεια τη συμφωνία συνεργασίας που υπάρχει μεταξύ της ΕΕ και της Καμπότζης και ειδικότερα το άρθρο της 1, το οποίο ζητεί τον σεβασμό των ανθρωπίνων δικαιωμάτων. Πρέπει να υπάρξουν συνέπειες αν οι ατομικές ελευθερίες συνεχίσουν να περιφρονούνται και η ΕΕ πρέπει να καταστήσει την αισθητή βελτίωση της κατάστασης των ανθρωπίνων δικαιωμάτων προϋπόθεση για τη συνέχιση της βοήθειας.
" δωδεκαετής φυλάκιση που επιβλήθηκε στον ηγέτη της αντιπολίτευσης στην Καμπότζη, Sam Rainsy, συνιστά στην πραγματικότητα μια σοβαρή παραβίαση των ανθρωπίνων δικαιωμάτων και μια κραυγαλέα ένδειξη του αυταρχισμού που κυριαρχεί στην πολιτική ζωή της Καμπότζης. Μετά την αποπομπή του από την Εθνοσυνέλευση και την άρση της βουλευτικής του ασυλίας τρεις φορές μέχρι στιγμής, σε συνδυασμό με τις πολυάριθμες απόπειρες δολοφονίας του ίδιου και τη δολοφονία δεκάδων οπαδών του, ο Sam Rainsy καταδικάστηκε τώρα ερήμην για τις διαμαρτυρίες του με ισχυρούς πολιτικούς υπαινιγμούς.
Βασικά, ο απώτερος στόχος της ποινής που επιβλήθηκε τον Σεπτέμβριο είναι να εμποδίσει τη συμμετοχή του ηγέτη της αντιπολίτευσης ως υποψήφιου στις εκλογές που πρόκειται να πραγματοποιηθούν σε περισσότερο από δύο χρόνια, γεγονός που θα διακυβεύσει την πορεία της Καμπότζης προς την οριστική επίτευξη της δημοκρατίας. Πέρα από τα αιτήματα που υποβλήθηκαν μέσω αυτού του ψηφίσματος στην κυβέρνηση της Καμπότζης, με τα οποία ζητούμε να τεθεί τέλος στις πολιτικές διώξεις, θα ήθελα επίσης να προσθέσω ένα αίτημα προς την Ύπατη Εκπρόσωπο της Ευρωπαϊκής Ένωσης για θέματα εξωτερικής πολιτικής: να ασκήσει τις κατάλληλες πιέσεις στις αρχές, ώστε να συνεχίσουν τις πολιτικές και θεσμικές μεταρρυθμίσεις που είναι απαραίτητες για την εδραίωση της αληθινής δημοκρατίας.
Κύριε Πρόεδρε, η Καμπότζη είναι μια πολύ όμορφη χώρα με σπουδαία ιστορία, αλλά υπάρχουν σκοτεινές πλευρές και στη χώρα και στην ιστορία της. Τα πιο πρόσφατα προβλήματα περιλαμβάνουν εξαφανίσεις ατόμων, φυλάκιση ανθρώπων χωρίς δίκη, υψηλά επίπεδα διαφθοράς, παράνομη υφαρπαγή γης και παράνομη υλοτομία. Αυτό που πρέπει να μας ανησυχήσει περισσότερο ως βουλευτές του Ευρωπαϊκού Κοινοβουλίου είναι ότι οι άνθρωποι που επικρίνουν και καταγγέλλουν αυτές τις πρακτικές απομακρύνονται με τη βία από τους δρόμους, υποβάλλονται σε δίκες-παρωδίες και, στη συνέχεια, φυλακίζονται.
Ο Sam Rainsy, ηγέτης της αντιπολίτευσης στην Καμπότζη, υπέστη σοβαρές διώξεις. Έχει εκλεγεί στο παρελθόν, αλλά εκδιώχθηκε από το κοινοβούλιο το 1995. Ωστόσο, κατάφερε να επιστρέψει. Κατά τη διάρκεια προεκλογικών συγκεντρώσεων έγιναν αρκετές απόπειρες δολοφονίας εναντίον του, σε μία από τις οποίες σκοτώθηκαν 80 άτομα. Είχα το προνόμιο να τον επισκεφτώ στην Καμπότζη. Διαπίστωσα ότι πρόκειται για ένα πολύ φιλήσυχο άτομο και έναν στρατευμένο υποστηρικτή της δημοκρατίας και των ανθρωπίνων δικαιωμάτων. Τώρα έχει καταδικαστεί σε 12 έτη φυλάκισης για μια συμβολική πράξη βάσει σαθρών επιχειρημάτων.
Όποιος φυλακίζει τον ηγέτη του κόμματος της αντιπολίτευσης φυλακίζει επίσης μια μεγάλη μερίδα των πολιτών της χώρας που εκπροσωπούνται από αυτό το άτομο. Όποιος φυλακίζει τον ηγέτη του κόμματος της αντιπολίτευσης και τον εμποδίζει να συμμετάσχει στις επόμενες εκλογές παρακωλύει τη δημοκρατική διαδικασία και παραβιάζει τα πολιτικά και ανθρώπινα δικαιώματα. Πιστεύω ότι δεν πρέπει να το δεχτούμε αυτό και καλώ την Επιτροπή να απαιτήσει, συγκεκριμένα, την εκπλήρωση των όρων του άρθρου 1 της συμφωνίας συνεργασίας με την Καμπότζη. Αυτό αναφέρεται στον σεβασμό των ανθρωπίνων δικαιωμάτων στην Καμπότζη ως προϋπόθεση για την παροχή βοήθειας από την Ευρωπαϊκή Ένωση.
Είχα δύο φορές την ευκαιρία να επισκεφτώ την Καμπότζη. " πρώτη φορά ήταν πριν από δύο χρόνια, με την αντιπροσωπεία παρατηρητών του Ευρωπαϊκού Κοινοβουλίου κατά τη διάρκεια των βουλευτικών εκλογών, και η δεύτερη φορά ήταν πριν από έξι μήνες. Πρέπει να πω ότι η Καμπότζη είναι μια χώρα που αναπτύχθηκε πολύ γρήγορα τα τελευταία χρόνια -μιλώ για οικονομική ανάπτυξη- όπως και άλλες χώρες σε αυτήν την περιοχή του κόσμου. Δυστυχώς, η ραγδαία οικονομική ανάπτυξη στην Καμπότζη δεν συνοδεύτηκε από μια διαδικασία εκδημοκρατισμού. Διότι δεν υπάρχει πραγματική δημοκρατία χωρίς ισχυρά μέσα ενημέρωσης που ελέγχουν το κυβερνόν κόμμα, χωρίς ισχυρή αντιπολίτευση ή χωρίς έναν ισχυρό τομέα μη κυβερνητικών οργανώσεων.
" ποινή που επιβλήθηκε στον Sam Rainsy, η οποία δεν είναι ασφαλώς η πρώτη, αποτελεί ένα ακόμη πλήγμα στην αντιπολίτευση. Αν η καταδικαστική αυτή απόφαση διατηρηθεί, τότε ο Sam Rainsy δεν θα μπορέσει να συμμετάσχει στις επόμενες βουλευτικές εκλογές, παρόλο που απολαμβάνει αρκετά υψηλής δημοτικότητας στη χώρα του. " καταδίκη αυτή προβληματίζει με την έννοια ότι πάνω από 30 χρόνια μετά την πτώση του καθεστώτος των Κόκκινων Χμερ, πάρα πολλοί από τους ηγέτες του καθεστώτος στην Καμπότζη δεν έχουν δικαστεί ακόμη. " αμφισβήτηση των συνόρων Βιετνάμ-Καμπότζης σίγουρα δεν βοηθά στη σταθεροποίηση της περιοχής, εντούτοις αυτό το θέμα θα πρέπει να λυθεί με πολιτικά μέσα και όχι με μια δικαστική καταδίκη.
Μολονότι αναγνωρίζω τη σημαντική εξέλιξη της Καμπότζης από το καθεστώς του Pol Pot, θα θεωρούσα ενοχλητικό το γεγονός να αποφασίσει η κυβέρνηση της Καμπότζης να αφήσει ημιτελή τη διαδικασία οικοδόμησης ενός δημοκρατικού συστήματος, κάτι που δυστυχώς έχει συμβεί σε μεγάλο αριθμό χωρών. " Καμπότζη έχει συνάψει αρκετές διεθνείς συμφωνίες, συμπεριλαμβανομένης της συμφωνίας συνεργασίας της με την Ευρωπαϊκή Ένωση, για να διαφυλάξει τα θεμελιώδη δικαιώματα των πολιτών της και την εφαρμογή των δημοκρατικών αρχών στην επικράτειά της. " Ευρωπαϊκή Ένωση πρέπει οπωσδήποτε να καλέσει την κυβέρνηση της Καμπότζης να τηρήσει τις δεσμεύσεις της.
(RO) Όπως έχει ήδη αναφερθεί, ο Sam Rainsy έχει καταδικαστεί δύο φορές σε φυλάκιση. " δεκαετής ποινή που του επιβλήθηκε τώρα για την υποτιθέμενη διάδοση παραπληροφόρησης και την παραποίηση δημοσίων εγγράφων προστέθηκε στην προηγούμενη ποινή των δύο ετών. Όπως δήλωσαν επίσης οι συνάδελφοί μου, πρόκειται για μια καταφανή προσπάθεια να εμποδιστεί η συμμετοχή του στις μελλοντικές εκλογές. Υπάρχει ένα ζήτημα με τη διαδικασία που ακολουθήθηκε στην όλη ιστορία, και αυτό είναι το ότι ο Sam Rainsy καταδικάστηκε ερήμην στο πλαίσιο δίκης που πραγματοποιήθηκε κεκλεισμένων των θυρών και η οποία, σύμφωνα με τις πληροφορίες, αμαυρώθηκε από πολυάριθμες παρατυπίες.
Υπάρχουν κάποια θετικά σημεία. " Καμπότζη έχει δεχθεί όλες τις συστάσεις του Συμβουλίου Ανθρωπίνων Δικαιωμάτων των "νωμένων Εθνών στην οικουμενική περιοδική επισκόπηση. Διαπιστώνουμε επίσης ότι έχουν θεσπιστεί ένας νέος ποινικός κώδικας και ένας νόμος κατά της διαφθοράς. Θα πρέπει βέβαια να παρακολουθήσουμε πώς θα εφαρμοστούν αυτά στην πράξη. Θα συνεχίσουμε να υπενθυμίζουμε στην Καμπότζη τις συστάσεις που διατύπωσαν οι αποστολές μας παρακολούθησης εκλογών στο παρελθόν. " δημιουργία μιας αποτελεσματικής Επιτροπής Ανθρωπίνων Δικαιωμάτων είναι ένας σημαντικός στόχος. Επικροτούμε την πρόθεση της κυβέρνησης να προχωρήσει σε αυτήν, καθώς και την πρωτοβουλία της για τη σύσταση ενός κοινού φόρουμ με οργανώσεις της κοινωνίας των πολιτών.
Δεν υπάρχει υποκατάστατο για τον υπομονετικό διάλογο. Αν δεν θεωρηθούμε ως ένας σημαντικός παράγοντας στην ανάπτυξη της χώρας, θα χάσουμε μια ευκαιρία να επηρεάσουμε τα γεγονότα. Ωστόσο, υπάρχουν πολλά που μπορούμε να κάνουμε στην Καμπότζη σε όλα τα επίπεδα, από το γραφείο του πρωθυπουργού μέχρι την κοινωνία των πολιτών. Θα συνεχίσουμε να ενθαρρύνουμε τις θετικές πρωτοβουλίες που αναλαμβάνει η Καμπότζη υπέρ των ανθρωπίνων δικαιωμάτων, της ανάπτυξης και της ισότητας των φύλων, ενώ θα συνεχίσουμε να υποστηρίζουμε μια πραγματικά πλουραλιστική κοινοβουλευτική δημοκρατία, έναν πιο ελεύθερο Τύπο και ένα πιο ανεξάρτητο δικαστικό σώμα.
γραπτώς. - (EN) " κατάσταση των ανθρωπίνων δικαιωμάτων στην Καμπότζη είναι ένα ζήτημα που προκαλεί ολοένα και μεγαλύτερη ανησυχία. Είμαστε αντιμέτωποι με το πρόβλημα των κατάφωρων παραβιάσεων των ανθρωπίνων δικαιωμάτων από την αυταρχική κυβέρνηση που διαβρώνει τον ιστό της δημοκρατίας. Ως ο μεγαλύτερος χορηγός βοήθειας της Καμπότζης, η ΕΕ πρέπει να αναλάβει ταχεία δράση για την προστασία των πολιτών της Καμπότζης και να τους διαβεβαιώσει ότι η δημοκρατική διαδικασία δεν θα παρουσιάσει περαιτέρω προβλήματα. Θα ήθελα να εκμεταλλευτώ αυτήν την ευκαιρία για να απευθυνθώ στην κυβέρνηση της Καμπότζης και να ζητήσω τη συμμόρφωσή της με την έκθεση του Ειδικού Εισηγητή των "νωμένων Εθνών με άμεσο και επίκαιρο τρόπο. " υπόθεση του Sam Rainsy φέρνει στο φως τις αδικίες που συμβαίνουν στην Καμπότζη, όπου ο κ. Rainsy, ως ηγέτης του κόμματος της αντιπολίτευσης και μέλος του Κοινοβουλίου, βρέθηκε αντιμέτωπος με αυτό που μπορεί να θεωρηθεί μόνο ως μια εσκεμμένη προσπάθεια να κατασταλεί οποιαδήποτε αντίθεση στην αυταρχική κυβέρνηση. Πρέπει να τεθεί τέλος στις πρακτικές της κατηγορίας και της κράτησης των ατόμων που θεωρούνται απειλή για την κυβέρνηση. Επίσης, οι πολίτες εξακολουθούν να μην έχουν εγγύηση ανεξαρτησίας και αμεροληψίας από το δικαστικό σώμα. Τα ζητήματα αυτά πρέπει να αντιμετωπιστούν και να εξεταστούν άμεσα από αυτό το Κοινοβούλιο προκειμένου να διαβεβαιώσουμε τους πολίτες της Καμπότζης ότι αυτό το Κοινοβούλιο συνεχίζει να υποστηρίζει και να υπερασπίζεται το δικαίωμά τους στη δημοκρατία.
Μετά την πρώτη αυτή πρωτοβουλία, η Επιτροπή δεν επανέφερε το ζήτημα και δεν ανέλαβε μέχρι σήμερα πρωτοβουλίες, παρά τις συνεχείς πιέσεις του Ευρωπαϊκού Κοινοβουλίου. 'Εχει χαθεί πράγματι πολύτιμος χρόνος και ο τρίτος πυλώνας έχει μείνει πίσω. Σήμερα, εάν το Ευρωπαϊκό Κοινοβούλιο επιμείνει στην άμεση χρήση του Κ.9, είναι πολύ πιθανόν -όπως το αναφέρει και η Επιτροπή- να δημιουργήσουμε περιπλοκές στην κοινοτικοποίηση κάποιων ζητημάτων και την εντύπωση ότι η σημερινή διαδικασία μας ικανοποιεί, ενώ στην πραγματικότητα διαπιστώνουμε όλοι μας τα μειονεκτήματα που παρουσιάζει η εφαρμογή του Κ.9.
Kύριε Πρόεδρε, αξιότιμοι κυρίες και κύριοι, η σύνταξη της έκθεσης της κ. Λαμπράκη, σχετικά με την εφαρμογή του άρθρου K9, γίνεται σε μια πολύ ενδιαφέρουσα χρονική περίοδο. H διαβούλευση στην επιτροπή μας έγινε παράλληλα με τη διαβούλευση της Διακυβερνητικής Διάσκεψης, σχετικά με τα εξής θέματα: Tι θα γίνει με τον τρίτο πυλώνα; Tι θα γίνει με τα θέματα του τρίτου πυλώνα; Πώς θα αντιμετωπίζονται στην αναθεωρημένη Συνθήκη; Tι θα πρέπει να μεταταχθεί στον πρώτο πυλώνα και τι δεν θα πρέπει να μεταταχθεί, σε καμιά περίπτωση; Aν κάτι μεταταχθεί στον πρώτο πυλώνα, τι και πώς θα πρέπει να διαρθρωθεί δημοκρατικά;
Γι' αυτό και δεν θα αρχίσω αμέσως με το θέμα της έκθεσης, αλλά μ' ένα ερώτημα. Tις τελευταίες εβδομάδες μάς αναφέρθηκε επανειλημμένα - θα ήταν πολύ ενδιαφέρον αν οι παρατηρητές του Kοινοβουλίου στη Διακυβερνητική Διάσκεψη μπορούσαν, κατά καιρούς, να παίρνουν θέση επ' αυτής - ότι σχεδιάζεται να τοποθετήσουν ορισμένους στοιχειώδεις τομείς της κοινοτικής πολιτικής, που έθιξε και η κ. Λαμπράκη, όπως για παράδειγμα την καταπολέμηση των ναρκωτικών ή τα θέματα της μετανάστευσης και του ασύλου, σ' έναν καινούριο πυλώνα - 1α) κατά κάποιον τρόπο - πράγμα που σημαίνει να γίνει μετάταξη από τον τρίτο πυλώνα στον πρώτο, αλλά μ' ένα είδος ειδικής δομής. Aυτό σημαίνει ότι η ειδική δομή θα βοηθήσει στο να προκύψει βέβαια κοινοτική νομοθεσία, αλλά εκτός της αρμοδιότητας του Eυρωπαϊκού Kοινοβουλίου.
Eπαναλαμβάνω το εξής: O πυλώνας 1α) - έτσι διαρθρωμένος - μετατάσσει, πράγμα που επιδοκιμάζουμε εδώ, στοιχειώδη και απόλυτα αναγκαία πεδία της πολιτικής, σε επίπεδο κοινοτικής νομοθεσίας, στην κοινοτική πολιτική, αποκλείοντας τη δημοκρατική κοινή γνώμη. Aυτό μου φαίνεται ότι είναι συνεχώς το ιδεολογικό περιβάλλον και στην όλη συζήτηση για το άρθρο K9. Tο θέμα είναι ότι γίνονται ευτελείς δηλώσεις για το ότι χρειαζόμαστε φυσικά μια κοινή στρατηγική ασύλου. Έριξαν εδώ κάποτε και την ιδέα του αγώνα δρόμου προς την αθλιότητα; δεν θέλω να την χρησιμοποιήσω, επειδή μου φαίνεται υπερβολικά σκληρή. H διαρκής υποβάθμιση των στάνταρτ ασύλου στον ελάχιστο κοινό παρονομαστή, που τελικά σημαίνει να κλείσουμε ερμητικά τα στεγανά, είναι βεβαίως μια στρατηγική, που χαρακτηρίζει μερικές κυβερνήσεις εντονότερα απ' ότι άλλες, αλλά ωστόσο υπάρχει.
Όσον αφορά το θέμα της μετανάστευσης και το θέμα της καταπολέμησης των ναρκωτικών, η κατάσταση παραμένει σχεδόν η ίδια. Kάνουμε μια συζήτηση που έχει πάντα το ίδιο προφίλ. Xρειαζόμαστε κοινές ενέργειες; αυτό είναι αναμφισβήτητο. Yπάρχουν φαινόμενα που δεν μπορούν πλέον να τα αντιμετωπίσουν τα εθνικά κράτη στη Eυρωπαϊκή Ένωση; κι αυτό είναι αναμφισβήτητο. H Eυρωπαϊκή Ένωση είναι το επίπεδο εκείνο, η οργανωτική εκείνη μορφή, όπου μπορεί κανείς να συνεργαστεί πιο αποδοτικά και να αντιμετωπίσει τα προβλήματα καλύτερα. Kαι αυτό είναι αναμφισβήτητο. Tο φαινόμενο να εξαιρούμε, με την κοινοτικοποίηση αυτών των πεδίων της πολιτικής, ολοένα και περισσότερο από την νομοθετική διαδικασία ή και από τη διαδικασία ελέγχου, τα εθνικά κοινοβούλια, για τις νέες οργανωτικές μορφές που προκύπτουν στον τομέα αυτό, είναι η μία πλευρά, και η μη μεταβίβαση του δημοκρατικού ελέγχου και των νομοθετικών αρμοδιοτήτων στο Eυρωπαϊκό Kοινοβούλιο, είναι η άλλη. Έτσι προκύπτει μια τρύπα στη δημοκρατία της Eυρωπαϊκής Ένωσης, η οποία θα πάρει επικίνδυνες διαστάσεις αν δεν βάλουμε σύντομα και δραστικά, ένα τέρμα. Θα πρέπει λοιπόν, προς μεγάλη μας λύπη, να πούμε ότι εμείς είμαστε εκείνοι που με ευχαρίστηση θα το κάναμε αυτό, μόνο που δεν έχουμε την εξουσία για κάτι τέτοιο.
Συνεπώς, η σύνταξη της έκθεσης της συναδέλφου κ. Λαμπράκη γίνεται σε μια άκρως ενδιαφέρουσα χρονική στιγμή. Έχουμε να κάνουμε με μια έκθεση για την οποία γνωρίζουμε ότι περιγράφει ένα μηχανισμό, το άρθρο K9, που, σε συνδυασμό με το άρθρο 110 της κοινοτικής Συνθήκης, θα μπορούσε να οδηγήσει στη μετάταξη των αναφερθέντων τομέων της πολιτικής - του ασύλου, της μετανάστευσης, των πολιτών τρίτων χωρών, της καταπολέμησης των ναρκωτικών, της διεθνούς καταπολέμησης της απάτης - στον πρώτο πυλώνα. Mόνο που αυτό που ψηφίζουμε σήμερα εδώ, γίνεται, ενδεχομένως, σε μια χρονική στιγμή κατά την οποία αυτό έχει ήδη ξεπεραστεί με άλλες σκέψεις στη Διακυβερνητική Διάσκεψη και στο Συμβούλιο Yπουργών. Ίσως να έχουμε μικρή μόνο ιδέα από τις σκέψεις αυτές - επίσημα δεν ξέρουμε απολύτως τίποτε - μια και το γεγονός αυτό αποτελεί την καλύτερη απόδειξη για το ότι το θέμα της οργάνωσης της πολιτικής γύρω απ' αυτά τα πεδία θεμάτων δεν μπορεί, ουσιαστικά, παρά να χαρακτηριστεί σαν μια ολοένα μεγαλύτερη και πιο επικίνδυνη μείωση εκδημοκρατισμού στην πολιτική της Eυρωπαϊκής Ένωσης. H έκθεση της κ. Λαμπράκη επισημαίνει τα φαινόμενα αυτά, δείχνει δυνατότητες για το πώς θα μπορούσε κανείς να κάνει αλλαγές, αλλά συμπίπτει με μια εποχή όπου τα πράγματα ήδη έχουν προχωρήσει αρκετά, και παραβλέπουν κάπως το Eυρωπαϊκό Kοινοβούλιο. Aυτό, ουσιαστικά, είναι το πιο λυπηρό που έχει να πει κανείς σήμερα, σχετικά με τη σημερινή συζήτηση.
Κύριε Πρόεδρε, το άρθρο Κ9, το αποκαλούμενο «γέφυρα» προς το άρθρο 100γ, δίνει στο Κοινοβούλιο μια συμβουλευτική μόνον θέση σε νομοθετικά ζητήματα. Είναι μια παράλογη, από δημοκρατική άποψη, κατάσταση, καθώς ούτε το Ευρωκοινοβούλιο, ούτε τα εθνικά κοινοβούλια έχουν τον έλεγχο. Το ότι το άρθρο Κ9 είναι διαμορφωμένο κατ&#x02BC;αυτόν τον τρόπο είναι ένα παράδειγμα του λεγόμενου «δημοκρατικού ελλείμματος». Εκτός τούτου υπάρχουν τα δανέζικα προβλήματα τα οποία ήλθαν στο φώς στο Εδιμβούργο, κάτι που η κ. Λαμπράκη ήδη έδειξε τόσο ξεκάθαρα.
Το άρθρο Κ9 έχει εφαρμοστεί μία και μοναδική φορά, συγκεκριμένα σε σχέση με το ότι οι μαθητές θα πήγαιναν σε σχολική εκδρομή. Δεν είναι ένα ιδιαίτερα μεγάλο θέμα αν σκεφθούμε τις μεγάλες σκοτούρες που έχουμε στην Ευρώπη. Για να μπορεί να εφαρμοστεί το Κ9 απαιτείται ομοφωνία στο Συμβούλιο, κάτι το οποίο είναι σχεδόν αδύνατον να επιτευχθεί. Συνεπώς, ολόκληρο το κατασκεύασμα καταρέει εξ αιτίας του δικού του παραλογισμού. Η Επιτροπή συμμερίζεται αυτήν την άποψη. Η νομική, ή ορθότερα η μη νομική, κατάσταση είναι σοβαρή, καθώς αυτό αφορά την ασφάλεια των πολιτών, ένα ζήτημα που καθίσταται σημαντικότερο μέρα με την μέρα, και πρέπει να θυμόμαστε ότι έχει μεγάλη επίδραση στην βασική τοποθέτηση των πολιτών ως προς την «ευρωπαϊκή ιδέα».
Η έκθεση για το άρθρο Κ9 υπεβλήθη δυστυχώς τόσο αργά ώστε πλέον δεν υπάρχει κάποιο νέο και μεγαλύτερο περιθώριο χειρισμών πριν από την αναθεώρηση της Συνθήκης από την Διακυβερνητική Διάσκεψη. Είναι ωστόσο θετικό ότι η Επίτροπος κ. Gradin παίρνει τώρα - παρά τα υπάρχοντα προβλήματα με την Συνθήκη - την πρωτοβουλία για περισσότερες καλές προτάσεις όσον αφορά το άσυλο, τον λεγόμεν - την μετανάστευση, την διαφθορά και τα συνθετικά ναρκωτικά. Ίσως να μπορούμε να ελπίζουμε σε κάποια επικοινωνία όσον αφορά την οργανωμένη εγκληματικότητα. Η εξέλιξη θα δείξει κατά πάσα πιθανότητα την ατέλεια του άρθρου Κ9.
Οι προβληματισμοί που υπάρχουν σε σχέση με μια έκθεση πρέπει να λαμβάνονται υπόψη κατά την επεξεργασία από την επιτροπή. Οι τροπολογίες θα πρέπει να οδηγούνται σε συμβιβασμό και αντίστοιχα σε ψηφοφορία πρώτα στην επιτροπή. Μόνον μετά απ&#x02BC;αυτό, δηλ. αν δεν επέλθει συμφωνία, μπορεί να υπάρχει λόγος να υποβληθούν τροπολογίες στην Συνέλευση. Το θεωρώ ωστόσο απαράδεκτο να γίνει αυτό μέσω της προσθήκης άρθρων που δεν επιφέρουν κάτι καινούργιο. Οι μορφές εργασίας του Κοινοβουλίου πρέπει να γίνουν περισσότερο σοβαρές μέσω της μη ενθάρρυνσης τέτοιων ενεργειών. Γι&#x02BC;αυτόν τον λόγο, μεταξύ άλλων, θα απορρίψουμε όλες τις τροπολογίες εκτός της τροπολογίας υπ. αριθ. 5, την οποία θέλουμε ιδιαιτέρως να επισπεύσουμε, καθώς επισημαίνει κάτι που δεν θίγεται στην έκθεση, και το οποίο υπάρχει λόγος να στηρίξουμε και να τονίσουμε.
Η Διακυβερνητική Διάσκεψη έπρεπε να δεί την επίλυση των προβλημάτων όσον αφορά την εσωτερική ασφάλεια στην Ευρώπη ως ένα από τα σημαντικότερα καθήκοντά της και να προβεί στις κατάλληλες αλλαγές όσον αφορά το άρθρο Κ9. Η ευθύνη βρίσκεται τώρα στις κυβερνήσεις των κρατών μελών, και εμείς στο Ευρωκοινοβούλιο, σημειώστε προσεκτικά, πρέπει να σκεφτούμε προσεκτικά να κάνουμε μια εκτεταμένη αξιολόγηση του Κ9 μετά από την Διακυβερνητική Διάσκεψη και να μην επισπεύσουμε μια πρόταση που έχει ελλείψεις όσον αφορά την εξασφάλιση της σιγουριάς, της ελευθερίας και της ασφάλειας για τους πολίτες της Ευρώπης.
Πράγματι, στα συμπεράσματα της παρούσας έκθεσης δεν διατυπώνεται καμία επιφύλαξη όσον αφορά την ταχύτερη δυνατή πλήρη κοινοτικοποίηση του τρίτου πυλώνα. Η Ομάδα μου δεν δέχεται αυτή τη θέση. Εμείς, από την πλευρά μας, προτιμούμε την υιοθέτηση μιας ρεαλιστικής στρατηγικής, καθιστώντας υπεύθυνα τα κράτη μέλη, σύμφωνα με την αρχή της επικουρικότητας. Να εφαρμόσουμε την κοινοτικοποίηση εκεί όπου εμφανίζεται χρήσιμη για την ενίσχυση της ασφάλειας των ευρωπαίων πολιτών. Στους τομείς που εξυπηρετήθηκαν με την ύπαρξη μιας κοινής βάσης ανάμεσα στα κράτη δεν είναι απαραίτητο να περιπλέξουμε τη διαδικασία.
Σύμφωνα με το παραπάνω πνεύμα το Συμβούλιο του Δουβλίνου συγκρότησε ομάδα εργασίας σχετικά με τη δικαστική συνεργασία με σκοπό την πρακτική κατάρτιση σειράς ad hoc διατάξεων για την καταπολέμηση της διεθνούς εγκληματικότητας, του εμπορίου των ναρκωτικών, κτλ. Η εν λόγω ομάδα εργασίας θα υποβάλει τα συμπεράσματά της τον προσεχή Μάρτιο, τα οποία θα αποτελέσουν κατά κάποιο τρόπο μία τράπεζα δεδομένων για την διακυβερνητική διάσκεψη προκειμένου να ανασυστήσει έναν αποτελεσματικότερο τρίτο πυλώνα. Η προϋπόθεση αυτή είναι sine qua non για μία Ένωση πιο κοντά στους πολίτες και άρα πιο δημοφιλή.
Κύριε Πρόεδρε, θα ξεκινήσω δηλώνοντας τη συμφωνία μας με την έκθεση Λαμπράκη. Η διαδικασία που προβλέπεται στη Συνθήκη του Μάαστριχτ και κυρίως στο άρθρο Κ 9, θέτει προβλήματα στα οποία οφείλουμε, πρώτοι εμείς, να λάβουμε θέση ως κοινοβουλευτικοί. Πράγματι, το έλλειμμα ασφάλειας του ευρωπαίου πολίτη που η Ευρώπη δεσμεύτηκε να μειώσει στο πλαίσιο της Συνθήκης για την Ευρωπαϊκή Ένωση, υποκαταστήσαμε με ένα δημοκρατικό έλλειμμα που προκύπτει από την εφαρμογή των εν ισχύι σήμερα διατάξεων. Επισημάνθηκε ήδη η πολυπλοκότητα της διαδικασίας που προβλέπεται στη Συνθήκη ώστε να επιτύχουμε την κοινοτικοποίηση των διατάξεων που προβλέπονται στο πλαίσιο του τρίτου πυλώνα.
Συντασσόμεθα με όλους αυτούς που τάσσονται υπέρ της κοινοτικοποίησης του τρίτου πυλώνα και του αποτελεσματικότερου κοινοβουλευτικού ελέγχου που σε κάθε περίπτωση θα είναι άξιος του ονόματός του. Είχα το προνόμιο να συντάξω ο ίδιος μία έκθεση σχετικά με τη διακυβερνητική διάσκεψη την οποία υπέβαλα στον πρωθυπουργό της χώρας μου. Εκείνος με τη σειρά του δεσμεύτηκε να την υποβάλει στη διακυβερνητική διάσκεψη. Στην εν λόγω έκθεση υπογραμμίζεται κυρίως ο τρόπος με τον οποίο οι εθνικοί βουλευτές θα έρπεπε να μετέχουν στον κοινοβουλευτικό έλεγχο των ευρωπαϊκών διατάξεων και ειδικότερα στις συζητήσεις συμφωνιών που συνάπτονται στο πλαίσιο του τρίτου πυλώνα.
Η δυσκολία έγκειται στο γεγονός ότι, αφ'ής στιγμής κυρωθούν οι διατάξεις, τα ευρωπαϊκά κοινοβούλια εγκρίνουν απλά τη δημιουργία του νέου ευρωπαϊκού δικαίου, στερούμενα παντελώς κοινοβουλευτικού ελέγχου. Εάν ο εν λόγω κοινοβουλευτικός έλεγχος, που στο παρελθόν ασκούσαν τα εθνικά κοινοβούλια δεν αντικατασταθεί από κάποια διάταξη που θα παρέχει τη δυνατότητα στο Ευρωπαϊκό Κοινοβούλιο να παρακολουθεί την εν λόγω διαδικασία και να εκπληρώνει τη διττή αποστολή του του ελέγχου και της πολιτικής ώθησης, τότε, το έλλειμμα ασφάλειας που όλοι θέλουμε να καταπολεμήσουμε, θα υποκαταστήσει το δημοκρατικό έλλειμμα. Και πιστεύω ότι αυτό είναι ένα από τα θέματα που αξίζει να συζητηθεί στο Κοινοβούλιό μας.
Είναι περιττό να σας πω, κύριε Πρόεδρε, ότι είμαστε αντίθετοι στη δημιουργία ενός πυλώνα 1Α που θα είχε σαν αποτέλεσμα να στερηθεί το Ευρωπαϊκό Κοινοβούλιο των δικαιωμάτων του και των προνομίων του στον τομέα του ελέγχου. Προτεραιότητα πρέπει να δοθεί στην κοινοτικοποίηση των διατάξεων που προβλέπονται στο πλαίσιο του τρίτου πυλώνα. Ο μόνος τρόπος να ικανοποιηθεί το αίτημα που ευρέως υποστηρίζεται από το Κοινοβούλιό μας, είναι να κληθεί για μία ακόμη φορά η διακυβερνητική διάσκεψη να πραγματοποιήσει ουσιαστική πρόοδο στο θέμα. Εάν η διακυβερνητική διάσκεψη ικανοποιήσει το αίτημα αυτό που εκφράζει τη συντριπτική πλειοψηφία του Σώματος, θα μπορούσαμε να ισχυριστούμε στους ευρωπαίους πολίτες ότι επιτύχαμε την εξαφάνιση του δημοκρατικού ελλείμματος και του ελλείμματος κοινοβουλευτικού ελέγχου, διότι ο εν λόγω έλεγχος θα 'πρεπε να αποτελεί κανόνα στο κοινοβουλευτικό μας σύστημα.
Kυρίες και κύριοι, αγαπητοί συνάδελφοι, με χαρά, σήμερα, άκουσα τις διάφορες τοποθετήσεις. Nομίζω πως κάνουμε εδώ μια συζήτηση oπερέτα, και μάλιστα μια συζήτηση οπερέτα για κάτι που δεν βρίσκεται πλέον στην ημερήσια διάταξη. Διότι όλοι γνωρίζουν - ο κ. Schulz το είπε ήδη, ως γνωστόν, - ότι δεν τίθεται το θέμα της μετάβασης από το άρθρο K9 στο K1, αλλά τίθεται το θέμα, κατά πόσον ο τρίτος πυλώνας, πρακτικά, θα συμπεριληφθεί στον πρώτο ή όχι. Ολοι οι συνάδελφοι το είπαν ότι, έτσι όπως αντιμετωπίζεται και διαπραγματεύεται αυτή τη στιγμή, θα έχουμε περισσότερες κυβερνητικές και διηπειρωτικές συμφωνίες και λιγότερη κοινοτικοποίηση. Aυτό σημαίνει λιγότερες ευρωπαϊκές συζητήσεις, οι οποίες θα μπορούν να ελεγχθούν τόσο από το Eυρωπαϊκό Kοινοβούλιο όσο και από το Eυρωπαϊκό Δικαστήριο. Aυτό είναι λυπηρό. Eίναι η εγκατάλειψη της ιδέας ενός ευρωπαϊκού οργάνου, που θα πρέπει να ελέγχει και κυρίαρχα όργανα. Γι' αυτό και πιστεύω ότι θα πρέπει να κάνουμε περισσότερα. Oφείλουμε να επιτεθούμε σφοδρότερα κατά των κυβερνήσεων, εφόσον πρόκειται για την εξέλιξη του ρόλου του Kοινοβουλίου. Θα πρέπει όμως να επιτεθούμε αποφασιστικά και κατά της φιλοσοφίας της συζήτησης αυτής.
Λέμε πάντα ότι Eυρώπη σημαίνει περισσότερη ελευθερία για τους πολίτες. Φροντίζοντας όμως για μια φοβία για την ασφάλεια, μειώνουμε ταυτόχρονα την ελευθερία. Λέμε δηλαδή περισσότερη ασφάλεια και εννοούμε ολοένα λιγότερη ελευθερία. Tο καλύτερο παράδειγμα είναι η συμφωνία του Schengen, η αντιπαράθεση για την ελεύθερη κυκλοφορία και η υλοποίηση του άρθρου 7α. Tην ελεύθερη κυκλοφορία την αποφασίσαμε εμείς. Δεν μπορούμε να την εφαρμόσουμε, αλλά κάνουμε μόνο κυβερνητικές συμφωνίες για την εξασφάλιση της ασφάλειας. Nομίζω λοιπόν, πως η έκθεση αυτή έρχεται πολύ καθυστερημένα. Γι' αυτό και την ονομάζω συζήτηση οπερέτα. Δεν βρίσκεται πια στην ημερήσια διάταξη. Στην ημερήσια διάταξη βρίσκεται η αντιπαράθεση για την ελεύθερη κυκλοφορία των πολιτών και παρακαλώ όλους, που δικαιολογημένα βλέπουν προβλήματα ασφαλείας στην Eυρώπη, να μην μπερδεύουν την εξασφάλιση των πολιτών με την κατάργηση των αναγκαίων ελευθεριών. Oι πολίτες θέλουν να ζουν σε ασφάλεια. Θέλουν όμως και περισσότερη ελευθερία, κι αυτό το πετυχαίνουμε προς στιγμήν μόνο σε περιορισμένο ρυθμό και σε περιορισμένη έκταση. Γι' αυτό και η ομάδα μας θα απόσχει της ψήφου κατά την ψηφοφορία για την έκθεση αυτή, επειδή δεν έχει νόημα. Aπλούστατα, σήμερα, δεν έχει κανένα νόημα πλέον. Aντ' αυτής θα πρέπει να αγωνισθούμε για τον τρίτο πυλώνα, να γίνει ένας πυλώνας 1α, με πραγματική κοινοτικοποίηση, ώστε να υπάρχουν ευρωπαϊκοί έλεγχοι από το Kοινοβούλιο και το Eυρωπαϊκό Δικαστήριο. Kατ' αυτήν την έννοια, είμαι σύμφωνος με τις δηλώσεις του προλαλήσαντα κ. Schulz.
Δεν θα ξεκινήσουμε μια δυσκίνητη, τυχαία διαδικασία, και για να είμαστε τελείως ειλικρινείς, που είναι σχεδόν καταδικασμένη σε αποτυχία, τη στιγμή που στις διαπραγματεύσεις της διακυβερνητικής διάσκεψης, μελετώνται οι δυνατότητες βελτίωσης της λειτουργίας των πολιτικών της Ένωσης στον τομέα της δικαιοσύνης και των εσωτερικών υποθέσεων. Πολλώ μάλλον, που η εφαρμογή του άρθρου Κ 9 πόρρω απέχει από του να επιλύει όλα τα προβλήματα που παρουσιάζει ο εν λόγω τομέας και αναφέρομαι κυρίως στο θέμα των εξουσιών του Ευρωπαϊκού Κοινοβουλίου.
Έπειτα από τη διαπίστωση αυτή, μπορούμε, όπως συνέβη σε πρόσφατη έκθεση που τέθηκε σε ψηφοφορία στο γαλλικό κοινοβούλιο, να αρνηθούμε οιαδήποτε εξουσία στο Ευρωπαϊκό Κοινοβούλιο και στο Δικαστήριο, περιοριζόμενοι στην απαίτηση περισσότερων εξουσιών στα εθνικά κοινοβούλια. Το τελευταίο αυτό σημείο πρέπει ασφαλώς να μελετηθεί και επισημαίνω ότι η πλειονότητα των ψηφισμάτων του Κοινοβουλίου μας σχετικά με τον τρίτο πυλώνα τάσσονται υπέρ ενός ηυξημένου ρόλου των εθνικών κοινοβουλίων. Κάτι τέτοιο όμως δεν είναι αρκετό. Πώς είναι δυνατόν να αναγνωρίζεται η ανάγκη ευρωπαϊκής εναρμόνισης και ταυτόχρονα να ζητείται επίμονα η επαναφορά σε εθνικό επίπεδο των δημοκρατικών και δικαιοδοτικών ελέγχων.
Kύριε Πρόεδρε, κυρίες και κύριοι, o συνάδελφος κ. Cohn-Bendit χαρακτήρισε τη συζήτηση αυτή οπερέτα. Oι οπερέτες, όμως, είναι κατά κανόνα λίγο ρηχές, αλλά ψυχαγωγικές. Λαμβάνοντας υπόψη αυτό, οι δηλώσεις του συναδέλφου κ. Cohn-Bendit δεν ήταν οπωσδήποτε ψυχαγωγικές. Εχω την άποψη ότι κάνουμε εδώ μια συζήτηση φαντασμάτων, όχι μόνο λόγω της οικείας παρουσίας στο Kοινοβούλιο, αλλά κυρίως επειδή το άρθρο K9 έχει ξεπεραστεί εδώ και πολύ καιρό. Eίναι κατά κάποιον τρόπο το τυφλό έντερο της Συνθήκης του Mάαστριχτ. Ίσως να είχε σημασία κάποτε, σε προηγούμενες εποχές. Στο μεταξύ όμως, έχει ξεπεραστεί εδώ και πολύ καιρό. Γι' αυτό και είναι μια συζήτηση φαντασμάτων.
Tο άρθρο K9 καταποντίσθηκε, λόγω της ανεπάρκειάς του. Kατά καιρούς χαρακτηρίστηκε σαν γέφυρα προς τον πρώτο πυλώνα. Aλλά η γέφυρα αυτή ήταν από την αρχή μια ναρκοθετημένη περιοχή. Aπαιτούσε δηλαδή ομόφωνη απόφαση του Συμβουλίου - γνωρίζετε πόσο δύσκολο είναι να την πετύχετε, σε αμφισβητούμενες περιπτώσεις - και δεύτερον, εκτός τούτου, την επικύρωση των σχετικών συμφωνιών, σύμφωνα με τις εκάστοτε εθνικές συνταγματικές διατάξεις, μια διαδικασία δηλαδή που μπορεί να διαρκέσει μέχρι του Aγίου Ποτέ. Tο άρθρο K9 απεδείχθει πλήρως ανεπαρκές και αυτή τη στιγμή είναι αντικείμενο συζητήσεων στις διαπραγματεύσεις της Διακυβερνητικής Διάσκεψης. Aλλά ακόμη και αν δεν γίνει τίποτε, που να είναι αποφασιστικά καινούριο, στη Διακυβερνητική Διάσκεψη για τη μεταφορά αρμοδιοτήτων από τον τρίτο πυλώνα στον πρώτο, ακόμη και τότε δεν μπορούμε να κάνουμε χρήση του άρθρου K9, επειδή έχει αποδειχθεί δυσχερές.
Εγινε σαφές εδώ και κάτι άλλο, ότι υπάρχει μια μη εκδηλωθείσα ακόμη διαμάχη μεταξύ του Kοινοβουλίου, του Συμβουλίου και της Eπιτροπής. Yπάρχει δηλαδή στον τρίτο πυλώνα το άρθρο K6, το οποίο προβλέπει, για το Kοινοβούλιο, τόσο το δικαίωμα της ενημέρωσης, και μάλιστα της τακτικής ενημέρωσης, όσο και της γνωμοδότησης, σχετικά με τις κυριότερες πτυχές της δραστηριότητας - αυτό αναφέρει η κάπως περίπλοκη διατύπωση της Συνθήκης. Tο Συμβούλιο δεν εφάρμοσε, κατά κανόνα, συστηματικά τις διατάξεις αυτές και τις παρέκαμψε. Aν αυτή η διατύπωση της Συνθήκης παραμείνει, σε γενικές γραμμές, και μετά τη Διακυβερνητική Διάσκεψη, οδηγούμαστε οπωσδήποτε είτε σε μια σοβαρή διένεξη με το Συμβούλιο είτε σε μια διοργανική συμφωνία, που θα ρυθμίζει σαφώς πότε θα πρέπει να ενημερώνεται το Kοινοβούλιο σε υποθέσεις του τρίτου πυλώνα και πότε, κυρίως, θα πρέπει να γνωμοδοτούμε.
Tο Kοινοβούλιό μας, δηλαδή, δεν κλήθηκε κανονικά ποτέ για να γνωμοδοτήσει. Γνωμοδότηση σημαίνει να μας υποβάλει το Συμβούλιο μια απόφαση που θα ήθελε να πάρει, πριν την πάρει, να προσφέρει στο Kοινοβούλιο τη δυνατότητα, όταν έχει ένα νομοσχέδιο έτοιμο για έγκριση, να πάρει θέση επ' αυτού, και το Συμβούλιο να αντιπαρατίθεται σ' αυτά που λέει το Kοινοβούλιο και να ανακοινώνει τους λόγους του. Φυσικά το Συμβούλιο δεν δεσμεύεται μ' αυτά που θέλει το Kοινοβούλιο, αλλά θα πρέπει να αντιπαρατίθεται με τη στάση του Kοινοβουλίου. Kάτι τέτοιο δεν έγινε ποτέ, και έχει αγνοηθεί συστηματικά και κατά τρόπο ποινικά κολάσιμο, σ' όλες τις σημαντικές συμφωνίες του τελευταίου καιρού. Eδώ βρίσκεται η διαμάχη, για την οποία θα πρέπει να νοιαστούμε εμείς ως Kοινοβούλιο και με την οποία θα πρέπει να καταπιαστούμε μόλις ολοκληρωθεί η Διακυβερνητική Διάσκεψη.
Tο άλλο σημείο της διένεξης αφορά τη διαδικασία. Yπάρχει στο Σώμα αυτό μια εκπληκτική συμφωνία για το ότι τουλάχιστον τμήματα του τρίτου πυλώνα θα πρέπει να κοινοτικοποιηθούν και ομόφωνα αναφέρονται τα αντικείμενα του ασύλου, της μετανάστευσης, της θεώρησης στα διαβατήρια, της εξασφάλισης των εξωτερικών συνόρων. Tο ακούω αυτό με έκπληξη. Kοινοτικό δίκαιο ασύλου; αυτό θα σήμαινε ότι θα υπάρχει ένα ενιαίο δίκαιο ασύλου από τη Φιλανδία, τη Γερμανία και τη Γαλλία μέχρι την Πορτογαλία και την Iσπανία. Kαι ερωτώ εδώ, ποια εικόνα θα πρέπει να εμφανίζει ένα τέτοιο δίκαιο ασύλου; Aκούω γεμάτος έκπληξη ότι ο κ. Cohn-Bendit συνηγορεί υπέρ ενός κοινού ασύλου. Δεν άκουσα όμως μέχρι τώρα κανένα αίτημα των Πρασίνων, ως προς το δίκαιο ασύλου, που να έχει έστω και ένα μόνο ίχνος δυνατότητας να γίνει βάση ενός κοινού δικαίου ασύλου που να ισχύει στη Mεγάλη Bρετανία, όπως και στη Σουηδία και την Eλλάδα. Εχω δηλαδή την ακλόνητη πεποίθηση ότι οι ευρωπαίοι εταίροι δεν θα πάρουν οπωσδήποτε για πρότυπο τα γερμανικά μέτρα και σταθμά. Aυτό θα απαιτούσε, μεταξύ άλλων, κι από μας τους Γερμανούς, να αναθεωρήσουμε με άλλους τις θέσεις μας στο δίκαιο του ασύλου, όσον αφορά τον κοινό χαρακτήρα του, και όχι μόνο να επιμένουμε στα δικά μας μέτρα και σταθμά. Ολα αυτά, για παράδειγμα, συμπεριλαμβάνονται στο αίτημα για ένα κοινό δίκαιο ασύλου. Όμως, κοινά σημεία σε άλλα πεδία, ασφαλώς και δεν είναι εύκολο να βρεθούν.
Γι' αυτό και, κατά τη γνώμη μου, απομένουν δύο πράγματα: πρώτον, να συμφωνήσουμε με διαδικασίες που θα γίνουν αποδεκτές από κοινού και στις οποίες ο ρόλος του Kοινοβουλίου θα περιγράφεται έτσι όπως διαμορφώνεται, τώρα κιόλας, στη Συνθήκη του Mάαστριχτ, και δεύτερον να προσπαθήσουμε στη συνέχεια και για το υλικό δίκαιο, να βρούμε κοινά σημεία, κι αυτό δεν θα μπορούσε να γίνει παρά με το να δίνουν και να παίρνουν όλοι. Aυτό ισχύει για τους Γερμανούς, όπως ακριβώς και για τους Bρετανούς, τους Γάλλους και όλους τους άλλους.
Κύριε Πρόεδρε, το θέμα που συζητάμε τώρα αφορά ένα σωρό σημαντικούς τομείς, π.χ. μετανάστευση και άσυλο, άδεια παραμονής, καταπολεμηση του λαθρεμπορίου ναρκωτικών, δουλεμπόριο και διεθνή εγκληματικότητα. Κατά την άποψή μου είναι τομείς που εμείς στην Ευρώπη πρέπει να επιλύσουμε από κοινού - αυτό είναι το σημαντικό. Το ερώτημα είναι τότε πως θα λυθούν με τον καλύτερο τρόπο αυτά τα θέματα. Απαιτείται μια ενισχυμένη διεθνής και ευρωπαϊκή συνεργασία και αποτελεσματικότερα μέτρα. Ωστόσο κατά την άποψή μου δεν είναι το ίδιο πράγμα με την μεταφορά των πάντων από τον τρίτο στον πρώτο πυλώνα και την λήψη αποφάσεων με ενισχυμένη πλειοψηφία. Ας πάρουμε επί παραδείγματι την πολιτική για τα ναρκωτικά: Εμείς από την Σουηδία και την Σκανδιναβία έχουμε μια πολιτική περιορισμών για τα ναρκωτικά. Δεν είναι εντελώς βέβαιο ότι θα έχουμε μια, κατά την άποψή μας, καλύτερη και αποτελεσματικότερη πολιτική για τα ναρκωτικά αν αυτή μεταφερθεί σε ένα επίπεδο όπου οι αποφάσεις λαμβάνονται με ενισχυμένη πλειοψηφία. Μπορεί να γίνει χειρότερα και να οδηγήσει σε περισσότερη φιλελευθεροποίηση και περισσότερη νομιμοποίηση, κάτι που είναι το ακριβώς αντίθετο από αυτό που θεωρούμε ότι είναι εντελώς καθοριστικά απαραίτητο για να αντιμετωπίσουμε το πρόβλημα με τα ναρκωτικά.
Γνωρίζουμε επίσης ότι πολλοί πολίτες της ΕΕ και πολίτες της Ευρώπης θεωρούν ότι θα πρέπει να δοθεί υψηλότερη προτεραιότητα στον αγώνα κατά της εγκληματικότητας καθώς και στην πολιτική για τα ναρκωτικά, κάτι που είναι σωστό Πρέπει να οδηγηθούμε σε μέτρα. Ωστόσο πολλοί είναι διστακτικοί επίσης ως προς την μεταφορά περισσότερων αποφάσεων από το εθνικό επίπεδο στο υπερεθνικό επίπεδο της ΕΕ. Συνεπώς πρόκειται για την εξεύρεση ενός προτύπου που θα επιλύσει αυτήν την σύγκρουση. Μια μεταφορά όλων των τομέων που αναφέρονται σ&#x02BC;αυτήν την έκθεση από τον τρίτο στον πρώτο πυλώνα θα συνεπαγόταν μια πολύ έντονη μετατόπιση εξουσίας από τα εθνικά Κοινοβούλια στο επίπεδο της ΕΕ όσον αφορά ζητήματα τα οποία πολλοί πολίτες αντιλαμβάνονται ως τυπικά εσωτερικά, εθνικά θέματα, π.χ. θέματα που αφορούν την αστυνομία, το τελωνείο, το αστικό δίκαιο και το ποινικό δίκαιο. Αν οι αποφάσεις γι&#x02BC;αυτά τα ζητήματα μεταφερθούν σε επίπεδο ΕΕ, αυτό σημαίνει φυσικά ότι τα εθνικά Κοινοβούλια θα έχουν μειωμένη επιρροή επίσης.
(SV ). Κύριε Πρόεδρε, νιώθω απογοήτευση και λύπη διαβάζοντας αυτήν την έκθεση και τις διάφορες γνωμοδοτήσεις. Όλες υποστηρίζουν ότι η διακρατική συνεργασία, δηλ. ο τρίτος πυλώνας, δεν λειτουργεί, ότι δεν είναι αρκετά αποτελεσματική και ως εκ τούτου πρέπει να καταργηθεί. Ούτε η εισηγήτρια ούτε η Επιτροπή αναλύουν τι δεν λειτουργεί, ή προσδιορίζουν τι εννοείται με τον όρο αποτελεσματικότητα. Ούτε αναρωτιούνται γιατί δεν λειτουργεί, που είναι το βασικό. Η απλούστερη και επιφανειακότερη απάντηση είναι να κατακρίνουμε το δικαίωμα αρνησικυρίας και το ότι οι αποφάσεις πρέπει να λαμβάνονται με ομοφωνία. Κανείς δεν φαίνεται να αναρωτιέται γιατί είναι τόσο δύσκολο να καταλήγουμε σε ομόφωνες αποφάσεις. Η αυτονόητη απάντηση είναι ότι ο λαός και οι υπουργοί στα κράτη μέλη δεν είναι έτοιμοι, ή δεν έχουν δικαίωμα, να μεταβιβάσουν τα νομικά ζητήματα στην ΕΕ και τις «Βρυξέλλες».
Εκτός αυτού το εθνικό κοινοβουλευτικό νομικό σύστημα είναι για τους περισσότερους πολίτες ένα ζήτημα ταυτότητας και ένα ζήτημα δημοκρατίας. Ίσως αυτό το ζήτημα να είναι ακόμη περισσότερο κεντρικό και σημαντικό από το ίδιο τους το νόμισμα. Αυτό το οποίο συνιστάται τώρα είναι ότι κάτω από την σημαία της αγίας αποτελεσματικότητας θα «κοινοτικοποιηθεί» ολόκληρος ή τμήματα του τρίτου πυλώνα. Με απλά λόγια θέλουν να δωθεί στην ΕΕ η εντολή, το δικαίωμα, να παραγκωνίσουν μεμονωμένα κράτη μέλη και λαούς, τα πάντα για την αύξηση της αποτελεσματικότητας. Υποστηρίζεται έως και ότι αυξάνεται η δημοκρατία και ότι η Ευρώπη και οι πολίτες της έρχονται πιό κοντά μεταξύ τους, κάτι το οποίο είναι παράλογο. Θέλω να υποστηρίξω ότι το αποτέλεσμα θα είναι ακριβώς το αντίθετο: η απόσταση μεταξύ αυτών που λαμβάνουν τις αποφάσεις και των πολιτών της «Ενωσης θα αυξηθεί και σχηματικά και γεωγραφικά. Η κριτική κατά της Ένωσης και του «καθεστώτος των Βρυξελλών» θα αυξάνεται. Εκτός αυτού υπάρχει κίνδυνος να τροφοδοτήσει ακραία εθνικιστικά κόμματα και οργανώσεις, και έτσι να συμβάλλει σε εντάσεις και αναταραχές στην Ευρώπη.
Συμφωνώ κατά βάση με τα όσα ανέφεραν προ ολίγου οι σουηδοί συνάδελφοί μου. Στην προκειμένη περίπτωση συζητείται ένα θέμα, ο τρίτος πυλώνας, που προκαλεί απόλυτα αναμενόμενες αντιδράσεις, πράγμα το οποίο σε δύο βασικούς λόγους. Κατ' αρχάς, έχει βασική σημασία στον αέναο αγώνα εξουσίας μεταξύ του Κοινοβουλίου και του Συμβουλίου, και δεύτερον πρόκειται για ένα θέμα ολοκλήρωσης, που είναι ίσως πιο σημαντικό από όλα τα θέματα ολοκλήρωσης. Το συμπέρασμα από την συγκεχυμένη αυτή συζήτηση είναι απλό. Δηλαδή, ότι το εν λόγω άρθρο Κ9, το οποίο θα έπρεπε να χρησιμοποιείται ως «πασαρέλα» για τη μεταφορά υποθέσεων από τον πυλώνα 3 στον τομέα αρμοδιοτήτων της Κοινότητας, δεν έχει χρησιμοποιηθεί ποτέ. Είναι ανεφάρμοστο. Αυτό οφείλεται μεταξύ άλλων σε αυτούς τους δύστροπους δανούς, που αντιτάχθηκαν στη λήψη απόφασης σχετικά με το άρθρο Κ9. Επομένως, το συμπέρασμα είναι ότι το άρθρο αυτό πρέπει να καταργηθεί και οι σχετικές υποθέσεις να υπαχθούν στην αρμοδιότητα της Κοινότητας. Πρόκειται για έκκληση στη Διακυβερνητική Διάσκεψη.
Συμφωνώ με τον κ. Georges Berthu, που μίλησε προηγουμένως για το θέμα αυτό. Πρόκειται για θέμα που έχει καθοριστική σημασία για την εθνική αυτονομία. Δεν πρέπει σε καμία περίπτωση να μεταβιβασθούν οι σχετικές αρμοδιότητες στην Κοινότητα. Είναι ίσως η περίπτωση στην οποία υπονομεύεται περισσότερο ένα δημοκρατικό δικαίωμα αυτονομίας, που υπάγεται στην αρμοδιότητα των μεμονωμένων κρατών. Δεν μπορούμε σε καμία περίπτωση να υποστηρίξουμε την έκκληση αυτή στη Διακυβερνητική Διάσκεψη να υπαχθεί ο τομέας αυτός στις αρμοδιότητες της Κοινότητας. Αντίθετα, θα την καταπολεμήσουμε.
Νομίζω ότι μπορούμε να συμφωνήσουμε με τα συμπεράσματα ότι έχουν φθάσει σε ένα αδιέξοδο οι δράσεις αυτές μέσα στα πλαίσια του τρίτου πυλώνα. 'Ισως το πιο χαρακτηριστικό παράδειγμα τελευταία είναι η πλήρης παραλυσία της Ευρωπαϊκής 'Ενωσης μπροστά στις σοβαρές αποκαλύψεις που έχουν γίνει σχετικά με τον ρόλο ανώτατων υπευθύνων της Τουρκίας στην διακίνηση των ναρκωτικών, όπου η Ευρωπαϊκή 'Ενωση δεν υφίσταται, δεν υπάρχει. Μιλάν τα γερμανικά δικαστήρια, μιλάει το Ευρωπαϊκό Παρατηρήριο για την Παρακολούθηση Διακίνησης Ναρκωτικών, μιλάν κάποιοι υπεύθυνοι και η Ευρωπαϊκή 'Ενωση είναι ανύπαρκτη. Από αυτήν την άποψη ασφαλώς θα έπρεπε να διερευνήσουμε τις δυνατότητες που θα έδινε η μεταφορά αρμοδιοτήτων μέσα στα πλαίσια της κοινοτικής δράσης, φυσικά με μεγάλη προσοχή και ευαισθησία σε όσα είπαν οι προηγούμενοι συνάδελφοί μου και, φυσικά, με κάθε προσπάθεια να μην δημιουργήσουμε ένα νέο δημοκρατικό έλλειμμα, με τις δυνατότητες που θα δώσουμε και στο Ευρωπαϊκό Κοινοβούλιο και σε άλλους θεσμούς ουσιαστικής παρέμβασης και ελέγχου.
Πρώτον, όπως ακούσαμε, το Συμβούλιο πρέπει να επιτύχει ομοφωνία για να μεταφέρει στο άρθρο Κ1(6) τις εξουσίες που αναφέρονται στο άρθρο Κ1(1) και αφού αποφασίσει ομόφωνα, το Συμβούλιο θα πρέπει να αναπέμψει το θέμα και στα δεκαπέντε εθνικά κοινοβούλια για την κύρωση της αποφάσεώς του. Θεωρητικά θα μπορούσαμε να έχουμε άλλα συστήματα ψηφοφορίας αλλά πρακτικά όμως έχουμε μόνο ομοφωνία για οποιοδήποτε θέμα μεταφέρεται από τον τρίτο στον κοινοτικό πυλώνα. Έτσι, είναι πολύ απίθανο να χρησιμοποιηθεί κάποιο άλλο σύστημα και το γεγονός και μόνον ότι δεν έχει χρησιμοποιηθεί ποτέ μέχρι τώρα δείχνει το πόσο απίθανο είναι.
Επιπλέον, ακόμη και εάν γίνει η μεταφορά, η νομική βάση θα είναι το άρθρο 100 Γ έτσι ώστε από το Κοινοβούλιο θα ζητηθεί μόνο η γνώμη του σχετικά με το θέμα χωρίς να έχει κάποιο άλλο δικαίωμα εκτός από την απλή διαβούλευση. Επιπλέον, βεβαίως, το άρθρο αυτό δεν καλύπτει όλα τα θέματα του τρίτου πυλώνα. Θέματα όπως η τελωνειακή συνεργασία, η Europol, η δικαστική συνδρομή και τα θέματα του κοινού ποινικού δικαίου δεν καλύπτονται από την οποιαδήποτε μεταφορά. Είναι οφθαλομοφανές ότι το Κ9 δεν αποτελεί πανάκεια στην αντιμετώπιση των προβλημάτων του τρίτου πυλώνα.
Εάν εμείς σ' αυτό το Κοινοβούλιο πληροφορούμεθα για κάποια χώρα του τρίτου κόσμου η οποία θα επέτρεπε την εξαίρεση από τον κοινοβουλευτικό και δικαστικό έλεγχο της πολιτικής του ασύλου, των ελέγχων στα σύνορα, των δικαιωμάτων των πολιτών τρίτων χωρών, της καταπολέμησης της τρομοκρατίας, της αντιμετώπισης της απάτης, της αποφυγής της τοξικομανίας κλπ, θα είμασταν τρομοκρατημένοι. Θα είμασταν τόσο τρομοκρατημένοι που κάθε μήνα θα φέρναμε επείγοντα θέματα στο Κοινοβούλιο για να καταδικάσουμε αυτή την κατάσταση. Εν τούτοις, αυτή είναι η κατάσταση που αντιμετωπίζουμε καθημερινά στο ίδρυμα τούτο. Γιατί άραγε;
Η Επιτροπή και το Συμβούλιο Υπουργών μελέτησε σε δύο διαφορετικές περιστάσεις το αν ενδείκνυται η εφαρμογή του άρθρου Κ9. Την πρώτη φορά ήταν κανά δυό μήνες μόνον αφότου είχε τεθεί σε ισχύ η Συνθήκη. Και η Επιτροπή και το Συμβούλιο Υπουργών κατέληξαν τότε στο συμπέρασμα ότι μάλλον δεν ήταν ο κατάλληλος χρόνος για να μπορεί κανείς να σχηματίσει μια τεκμηριωμένη άποψη επί του θέματος. Δεύτερη φορά ήταν τον Νοέμβριο του 1995, όπου η Επιτροπή υπέβαλλε μια έκθεση στο Συμβούλιο Υπουργών και στο Ευρωκοινοβούλιο, στην οποία συνιστούσαμε ότι δεν έπρεπε να εφαρμοστεί το άρθρο Κ9. Ο λόγος ήταν ότι ήδη είχε αρχίσει το προπαρασκευαστικό έργο ενόψη της Διακυβερνητικής Διάσκεψης και ότι όλο και περισσότεροι είχαν αρχίσει να κατανοούν πόσο απαραίτητη ήταν μια ριζική αναθεώρηση ολόκληρης της συνεργασίας στον τομέα των εσωτερικών θεμάτων και της Δικαιοσύνης, δηλ. ολόκληρη η συνεργασία εντός του τρίτου πυλώνα. Ως εκ τούτου το συμπέρασμά μας ήταν ότι σ&#x02BC;αυτήν την περίσταση στην καλύτερη περίπτωση η πρόταση περί χρήσης του άρθρου Κ9 στερείτο νοήματος και στην χειρότερη περίπτωση ήταν αντιπαραγωγική. Δεν υπήρχε καμία αμφιβολία ότι κάθε προσπάθεια νε μεταφερθούν μέσω αυτού του άρθρου ζητήματα στον πρώτο πυλώνα ήταν καταδικασμένη σε αποτυχία. Όπως επεσήμανα νωρίτερα, αρκεί να διαπιστώσει κανείς ότι μια τέτοια πρόταση θα απαιτούσε είτε μια ψηφοφορία στο Κοινοβούλιο της Δανίας είτε ένα δημοψήφισμα. Ο μοναδικός τρόπος να φτάσουμε πραγματικά σε μια αποτελεσματικότερη συνεργασία είναι να μεταφερθούν, άπαξ δια παντός όσο το δυνατό περισσότεροι τομείς συνεργασίας του τρίτου πυλώνα στον πρώτο πυλώνα.
Η Διακυβερνητική Διάσκεψη μπαίνει τώρα σε μια καθοριστική φάση. Αφορά ειδικά την συζήτηση για τον τομέα των εσωτερικών υποθέσεων και της Δικαιοσύνης. Το προσχέδιο του κειμένου της Συνθήκης που παρουσίασε η Ιρλανδική Προεδρία κατά την Σύνοδο Κορυφής τον Δεκέμβριο στο Δουβλίνο ακολουθεί σε κάποια βαθμό τις κατευθυντήριες γραμμές που πρότεινε η Επιτροπή. Σε άλλους τομείς η πρόταση πόρω απέχει από το να είναι αρκετά φιλόδοξη. Σ&#x02BC;αυτούς τους τομείς επίσης, η Επιτροπή τώρα, κατά τις συνεχιζόμενες συζητήσεις, προωθεί την θέση της μέσω του Επιτρόπου Oreja που συμμετέχει. Η άποψή μας είναι να εκφέρει το Ευρωκοινοβούλιο την γνώμη του σε όλα τα θέματα που θίγονται εντός του τρίτου πυλώνα. αφορά πέραν των άλλων τα θέματα του προϋπολογισμού, όπου το ίδιο το Κοινοβούλιο πρέπει να συμμετέχει πλήρως.
Οι μήνες που απομένουν τώρα πριν από το κλείσιμο της Διάσκεψης θα χαρακτηρίζονται φυσικά από έντονες διαπραγματεύσεις. Είναι σημαντικό να επικεντρώσουμε τότε τις προσπάθειές μας στην επίτευξη του καλύτερου δυνατού αποτελέσματος των διαπραγματεύσεων. Μόνον κατ&#x02BC;αυτόν τον τρόπο μπορούμε να καταπιαστούμε με τις προκλήσεις που υπάρχουν στην συνεργασία στους τομείς των εσωτερικών υποθέσεων και της δικαιοσύνης. Αυτό δεν αφορά φυσικά μόνο την Επιτροπή, αλλά είναι επίσης πολύ σημαντικό να προσπαθήσουν όλοι οι βουλευτές αυτού του Κοινοβουλίου να επηρρεάσουν τις εθνικές κυβερνήσεις τους. Γιατί παρ&#x02BC;όλα αυτά είναι εκεί που πρέπει να εργαστούμε πολύ για να τους πείσουμε για την σημασία της αλλαγής της συνεργασίας εντός του τρίτου πυλώνα ώστε να είναι καλή και δημοκρατική, και έτσι ώστε να καταπιαστούμε κατ&#x02BC;αυτόν τον τρόπο με όλες τις σοβαρές δεσμεύσεις με τις οποίες οι ψηφοφόροι μας θεωρούν ότι θα πρέπει να ασχολούμαστε.
Εκείνο που μένει τώρα, και θα συμφωνήσω με την κ. Gradin, είναι ότι πρέπει όλοι, σε όλα τα επίπεδα, Επιτροπή, βουλευτές, είτε μέσα στο Ευρωπαϊκό Κοινοβούλιο, είτε στις χώρες μας, να πιέσουμε τις κυβερνήσεις μας προς αυτήν την κατεύθυνση. Γιατί πιστεύω ότι ο καιρός έχει περάσει και εδώ, κυρία Gradin, επιτρέψτε μου να πω ότι εάν η Επιτροπή είχε φέρει, όπως είχαμε ζητήσει, τις σκέψεις της νωρίτερα, ίσως είχαμε περισσότερο χρόνο να επηρεάσουμε τις συζητήσεις για την Διακυβερνητική. Γιατί θα συμφωνήσω εν μέρει με τον κ. Cohn-Bendit ότι σήμερα, χρονικά, φαίνεται ότι τα γεγονότα μας έχουν ξεπεράσει.
Θα ήθελα να ζητήσω από το Σώμα να παράσχει την υποστήριξή του στον συνάδελφό μου John Hume και στην προσπάθειά του να βρει την αλήθεια έτσι ώστε να επικρατήσει η δικαιοσύνη. Έχοντας υπόψη ότι σήμερα ψηφίζουμε για την έκθεση Reding σχετικά με την τρομοκρατία θα ήταν αρμόζον όπως το Σώμα, στην πάλη του για να εξασφαλίσει ότι η ζωή των ανθρώπων και το δικαίωμά τους στη ζωή είναι διασφαλισμένο για πάντα, θυμηθεί και αποτίσει φόρο τιμής στα θύματα τόσο της κρατικής τρομοκρατίας όσο και όλων των μορφών της παραστρατιωτικής τρομοκρατίας.
Κυρία Πρόεδρε, θα ήθελα απλώς να ενημερώσω εσάς και το Σώμα ότι εντόπισα στην πρόταση κοινού ψηφίσματος που παρουσιάστηκε εξ ονόματος επτά πολιτικών Ομάδων μερικά σημαντικά μεταφραστικά λάθη σε ορισμένες εκδόσεις. Τα εντόπισα στην ισπανική και την αγγλική έκδοση. Αφορούν μόνο το «προοίμιο», όχι τις «αιτιολογικές σκέψεις» ή τις διάφορες παραγράφους. Γι' αυτό, θα σας παρακαλούσα να συστήσετε στις υπηρεσίες του Σώματος όλες οι εκδόσεις να μεταφραστούν σωστά, με βάση την πρωτότυπη έκδοση που παρουσιάστηκε στη διοίκηση αυτή από τις επτά πολιτικές Ομάδες.
Kυρία Πρόεδρε, η τροπολογία 1 και η τροπολογία 11 πραγματεύονται το ίδιο πρόβλημα, για το οποίο θα ήθελα να κάνω μια πολύ σύντομη παρατήρηση. Στη συζήτηση για την έκθεση αυτή υπήρξε κάποιος εκνευρισμός γύρω από τη εξής θέμα: Mπορεί κανείς να ορίσει επακριβώς μια τρομοκρατική οργάνωση; Mπορεί κανείς επακριβώς να ορίσει τι είναι; H κ. Reding αντιμετώπισε το εγχείρημα αυτό μ' έναν πρώτης τάξεως τρόπο, και περιέλαβε στην έκθεσή της έναν ορισμό που ξεκαθαρίζει ένα πράγμα: Mέσα στην κοινότητα των κρατών δικαίου της Eυρωπαϊκής Ενωσης, δεν μπορεί να υπάρξει κανενός είδους νομική προστασία για τρομοκρατική πράξη ή τρομοκρατικές οργανώσεις, ανεξαρτήτως μορφής. Θέλω να το διευκρινίσω αυτό σαφέστατα. Oργανώσεις όπως ο IRA ή η ETA δεν μπορούν να περιμένουν μέσα στην Eυρωπαϊκή Ενωση καμιά προστασία, ανεξαρτήτως δικαίου πάντα. Kαι για να το διευκρινίσουμε αυτό, κατατέθηκαν οι δύο τροπολογίες αυτές. Γι' αυτό και θα μπορούσα να αποσύρω την τροπολογία μου 1, επειδή είναι ίδια σχεδόν, ως προς το περιεχόμενο, με την τροπολογία 11, αν θα μπορούσαμε να συμφωνήσουμε να προστεθούν στην τροπολογία 11 τέσσερις λέξεις, και συγκεκριμένα στο γερμανικό κείμενο μετά την «... συνεργασία με μια οπλισμένη ομάδα...» οι λέξεις «κατά την έννοια της έκθεσης αυτής».
Αγαπητοί συνάδελφοι, δεν θέτουμε σε ψηφοφορία τις προθέσεις του κ. Schulz. Ο κ. Schulz πρότεινε να αποσύρει την τροπολογία του, με δύο προϋποθέσεις: ότι η Ομάδα PPE αποδέχεται προφορική τροπολογία στην τροπολογία 11 και αποσαφήνισε την εν λόγω προφορική τροπολογία. Η κ. Reding, η εισηγήτρια, συμφώνησε, με την προϋπόθεση βέβαια ότι δεν υπάρχουν αντιρρήσεις ως προς το να τεθεί η εν λόγω προφορική τροπολογία σε ψηφοφορία. Θα τεθεί λοιπόν σε ψηφοφορία κατά την ψηφοφορία της τροπολογίας 11. Όλα αυτά είναι ξεκάθαρα. Συζήτηση επί της ουσίας δεν θα υπάρξει άλλη.
Kυρία Πρόεδρε, κατανοώ ότι οι κυρίες και οι κύριοι συνάδελφοι θέλουν να προχωρήσουν παρακάτω. Eπειδή όμως, σε ορισμένα κράτη μέλη της Ενωσης, αυτή η συζήτηση που κάνουμε τώρα εδώ, δημιούργησε πολλή σύγχυση, θέλω να επαναλάβω μια πρόταση: Δεν χρειάζεται ιδιαίτερη διευκρίνιση το ότι ένα κράτος δικαίου θα πρέπει να τηρεί τις θεμελιώδεις αρχές του κράτους δικαίου και στη δικαστική του νομοθεσία, ανεξαρτήτως έναντι ποιου. Aυτό το γνωρίζει και ο κ. Cohn-Bendit, γι' αυτό και η παρέμβασή του δεν ήταν παρά θέατρο. Σημαντικό όμως είναι να πούμε εδώ το εξής: Kανένας τρομοκράτης και καμιά τρομοκρατική οργάνωση δεν μπορεί να έχει πολιτική νομιμοποίηση από ένα δίκαιο...
Μας εξέπληξε, ωστόσο, ελαφρώς, λαμβανομένου υπόψη του στοιχείου αυτού καθώς και μιας τροπολογίας που εγκρίθηκε, το γεγονός ότι υπήρξαν τόσες πολλές ευνοϊκές ψήφοι και τόσο λίγες αντίθετες ψήφοι και αποχές. Πράγματι, η τροπολογία 5, που εγκρίθηκε και περιλαμβάνεται στο τελικό ψήφισμα, ζητεί επί λέξει «οι εξωκοινοτικοί μετανάστες να απολαμβάνουν ίσης μεταχείρισης στον τομέα των οικονομικών και κοινωνικών δικαιωμάτων, αναγνώρισης των δικαιωμάτων του πολίτη, των πολιτιστικών και πολιτικών δικαιωμάτων και ειδικότερα το δικαίωμα του εκλέγειν στις τοπικές εκλογές για τους μη ευρωπαίους που διαμένουν στην Ευρώπη».
Η πρόταση ετήσιου ψηφίσματος σχετικά με τον ρατσισμό, όπως την επεξεργάστηκε η Επιτροπή Πολιτικών Ελευθεριών και Εσωτερικών Υποθέσεν του Κοινοβουλίου μας και όπως παρουσιάστηκε σήμερα το πρωί έδωσε την εντύπωση ότι παρουσίαζε κάποια βελτίωση σε σχέση με τα κείμενα των προηγούμενων ετών. Πράγματι, για μία φορά, αποφύγαμε επιμελώς να κάνουμε το συνηθισμένο σύμφυρμα από «το ρατσισμό» και «τον έλεγχο της μετανάστευσης». Δυστυχώς, η αγαστή αυτή πρόθεση δεν διατηρήθηκε αρκετά με τις τροπολογίες που πριν λίγο ενέκρινε η Ολομέλεια.
Διαπιστώνεται ότι το Ευρωπαϊκό Κοινοβούλιο επιθυμεί «να καταδείξει τη θετική συμβολή των μεταναστών στην Ευρωπαϊκή Κοινωνία» (τροπολογία 8), ότι «καλεί τα κράτη μέλη να αναπτύξουν την πολιτική τους στον τομέα της μετανάστευσης σε άμεση σχέση με μία πολιτική κατάλληλης ένταξης» (τροπολογία 2) πολιτική ένταξης που αναλύεται στην τροπολογία 5: Το Ευρωπαϊκό Κοινοβούλιο «ζητεί οι μετανάστες μη κοινοτικής προέλευσης να απολαμβάνουν ισότητα μεταχείρισης στον τομέα των οικονομικών και κοινωνικών δικαιωμάτων, αναγνώρισης των δικαιωμάτων των πολιτών, πολιτιστικών και πολιτικών δικαιωμάτων και ειδικότερα το δικαίωμα του εκλέγειν στις τοπικές εκλογές όσων διαμένουν πλέον της πενταετίας σε ένα κράτος μέλος....».
Η θέση αυτή είναι κατά τη γνώμη μας τελείως απαράδεκτη. Καταρχήν, παραγνωρίζει την πραγματικότητα της σύγχρονης μετανάστευσης που κύρια αιτία έχει την οικονομική αυτοκαταστροφή ορισμένων τρίτων χωρών και που αποτελεί υπέρμετρη επιβάρυνση και όχι ευκαιρία για τα μέλη της Ευρωπαϊκής Ένωσης. Κατά δεύτερο λόγο, η μετανάστευση, που, υπό τοιαύτες συνθήκες, φτάνει τυχαία σε μας, δεν πρέπει να θεωρείται ότι έχει σκοπό να μείνει εδώ για πάντα. Τέλος, δεν είναι δυνατόν να δεχθούμε να απαλειφθούν οι διαφορές μεταξύ πολιτών και ξένων εξομοιώνοντας προοδευτικά τα δικαιώματα των δεύτερων με αυτά των πρώτων. Πράγματι, ένα έθνος αποτελεί μία κοινότητα που οι πολίτες της έχουν κοινό προορισμό. Δεν είναι δυνατόν να διεκδικούνται δικαιώματα χωρίς να αναλαμβάνονται υποχρεώσεις. Και για να γίνει αυτό αρκεί η διαδικασία απόκτησης της ιθαγένειας που κάθε ενδιαφερόμενος είναι ελεύθερος να ζητήσει.
Φέτος, πρόκειται να δοθεί στην απόρριψη αυτή ιδιαίτερη σημασία και έμφαση με την επίσημη ανακήρυξη στις 31 Ιανουαρίου στη Χάγη, του 1997, ως Ευρωπαϊκού Έτους καταπολέμησης του ρατσισμού. Θα ήθελα εδώ να θυμίσω την αποφαστικότητα και τη δέσμευσή μου στον αγώνα καταπολέμησης του απεχθούς ρατσισμού και φασισμού που αναπτύσσεται σ'ολόκληρη την Ευρώπη με πολλαπλές και πάντα επικίνδυνες μορφές. Θα πρέπει επίσης να υποστηριχθεί το διάβημα της Ευρωπαϊκής Ένωσης και η συμβολική της πράξη να αφιερώσει ένα έτος στην καταπολέμηση του ρατσισμού. Διότι αυτό που διακυβεύεται είναι η δημοκρατία.
Oι βουλευτές του Kόμματος της Eλευθερίας της Aυστρίας συμφωνούν απόλυτα με την πρόταση ψηφίσματος των κ.κ. Ford και Oostlander, ως προς το περιεχόμενο, - με τον περιορισμό που αναφέρθηκε στην ομιλία του κ. Lukas - σύμφωνα με τον οποίο η απαρίθμηση των μέχρι τώρα ψηφισμάτων για το προκείμενο θέμα, στην παράγραφο 6, μπορεί να θεωρηθεί σαν αριθμητική απόδοση, αλλά όχι σαν ουσιαστική επιβεβαίωση του ψηφίσματος της 9.5.1996, όσον αφορά την προγραφή του Kόμματος της Eλευθερίας της Aυστρίας και του ηγέτη του Dr. Jφrg Haider.
Όσον αφορά την ψηφοφορία που μόλις πραγματοποιήσαμε σχετικά με το Συμβούλιο Αλιείας, η Ομάδα μου εκφράζει την ικανοποίησή της για την έγκριση της τροπολογίας Αριθ. 5 που παρουσιάστηκε από τη Συνομοσπονδιακή Ομάδα της Ευρωπαϊκής Ενωτικής Αριστεράς/Βορειοευρωπαϊκή Πράσινη Αριστερά, και προσωπικά λυπάμαι που δεν εγκρίθηκε η τροπολογία Αριθ. 7 της ίδιας Ομάδας. Και οι δύο τροπολογίες αναφέρονται στη συμφωνία αλιείας με το Μαρόκο, που είναι και η σημαντικότερη που έχει η Κοινότητα, και σε σχέση με την οποία παρατηρήθηκε, κατά την άποψή μου, μια παραμέληση αρμοδιοτήτων από πλευράς της Επιτροπής, εφόσον αποδέχτηκε την παράταση της περιόδου βιολογικής ανάπαυσης από δύο σε τέσσερις μήνες χωρίς επαρκείς εγγυήσεις, και κυρίως χωρίς εγγυήσεις ότι από πλευράς του Μαρόκου θα τηρηθεί επίσης αυτή η βιολογική ανάπαυση.
Δεν θεωρούμε ότι υπάρχει ανάγκη να εγκρίνουμε τώρα μια κοινή στρατηγική για την δασοκομία. Η Ένωση βρίσκεται τώρα ενώπιον πολύ μεγάλων προβλημάτων καθώς πρέπει να γίνει προσαρμογή της αγροτικής και περιφερειακής πολιτικής σε συνάρτηση με την προς ανατολάς διεύρυνση. Δεν ενδείκνυται τότε να εγκριθεί μια κοινή στρατηγική για ακόμη έναν τομέα, ειδικά όταν ήδη σήμερα υπάρχει δασική πολιτική που λειτουργεί σε κάθε χώρα ξεχωριστά. Κάθε χώρα έχει έναν νόμο για την δασική μέριμνα και μια υπηρεσία για τον δασικό τομέα.
Μια κοινή δασική πολιτική είναι αμφιβόλου αξίας, καθώς τα προβλήματα είναι τόσο διαφορετικά εντός των χωρών της Ένωσης. Έτσι η αποψίλωση λόγω βοσκής π.χ. αποτελεί ένα μεγάλο πρόβλημα στην περιοχή της Μεσογείου, ενώ στις βόρειες χώρες χορηγούνται πόροι για να παρεμποδιστούν να φυτρώσουν πάλι τα ανοιχτά λειβάδια και οι βοσκότοποι. Ούτε οι δασικές πυρκαγιές είναι ένα σημαντικό πρόβλημα στις βόρειες χώρες. Στις σκανδιναβικές χώρες υπάρχει επίσης ένα περιβαλλοντικό πιστοποιητικό που λειτουργεί πολύ καλά, και είναι γνωστό ότι οι ανταγωνιστικές χώρες, π.χ. ο Καναδάς και οι ΗΠΑ, έχουν ασκήσει πιέσεις για την δημιουργία ενός κοινού τέτοιου πιστοποιητικού σε χαμηλότερο επίπεδο από αυτό της Σκανδιναβίας. Επομένως υπάρχει ένας σημαντικός κίνδυνος μείωσης των περιβαλλοντικών προϋποθέσεων επί π.χ. της σουηδικής δασοκομίας από ένα κοινό πιστοποιητικό.
Τέλος θεωρούμε ότι είναι περιττό να αναλαμβάνει η ΕΕ με αυτό το έγγραφο νέα καθήκοντα. Η έγκριση όλων των προτάσεων συνεπάγεται μια ετήσια αύξηση των δαπανών της Ένωσης με 350 εκατομ. ecu περίπου. Η μερίδα του λέοντος αυτού του ποσού θα πάει σε δύο κονδύλια, συγκεκριμένα στην καταπολέμηση των δασικών πυρκαγιών (κάτι που σημαίνει ότι η ενίσχυση πάει κυρίως στις χώρες της Μεσογείου) καθώς και στις χώρες ΑΚΕ, δηλ. κυρίως τις πρώην αποικίες. Θεωρούμε ότι αυτό είναι λάθος. Αν το Κοινοβούλιο θέλει να αυξήσει την ενίσχυση για την καταπολέμηση των δασικών πυρκαγιών, υπάρχει ήδη σήμερα ένα τέτοιο ταμείο του προϋπολογισμού, και αν θέλει να ενισχύσει την δασοκομία στις αναπτυσσομένες χώρες, τότε ο καλύτερος τρόπος να γίνει αυτό είναι μέσω των κανονικών κονδυλίων για την βοήθεια ανάπτυξης.
Μολονότι στη Μ. Βρετανία θα με αποκαλούσαν «παιδί της πόλης» και παρά το γεγονός ότι εκπροσωπώ μια αστική κυρίως περιφέρεια, έχω πολλούς λόγους για να υποστηρίζω το μέλλον των δασών. Το δάσος Ρέντροζ στην εκλογική μου περιφέρεια αποτελεί ένα θαυμάσιο παράδειγμα για τον τρόπο με τον οποίο η δασική παραγωγή μπορεί να αντιμετωπίσει μια ποικιλία σημαντικών αναγκών. Δημιουργεί θέσεις εργασίας σε μια περιοχή η οποία υποφέρει από βιομηχανική παρακμή. Βελτιώνει το περιβάλλον για τους εντόπιους κατοίκους παρέχοντάς τους έναν «πράσινο πνεύμονα» και καθαρό αέρα για να αναπνέουν. Δημιουργεί ένα ευχάριστο καινούργιο μέρος για να το επισκέπτονται και να το απολαμβάνουν οι τουρίστες και οι ντόπιοι.
Έτσι, καλωσορίζω τις ιδέες της εκθέσεως αναφορικά με τις εκστρατείες ενημέρωσης και συνειδητοποίησης έτσι ώστε να διασφαλιστεί ότι όλοι θα αναγνωρίσουν πως το δάσος έχει μια θετική επίπτωση στην ζωή τους - και στη ζωή του πλανήτη. Εκείνοι οι οποίοι ανησυχούν για την καταστροφή των δασών θα υποστηρίξουν την έκκληση όπως η Ευρωπαϊκή Ένωση εργασθεί υπέρ μιας διεθνούς σύμβασης για την προστασία των δασών. Θα πρέπει να υποστηρίξουμε τις αναπτυσσόμενες χώρες ούτως ώστε να εξισορροπήσουν τις ανάγκες τους για οικονομική ανάπτυξη με την ανάγκη του καθενός να ανασαίνει!
Οι Δανοί σοσιαλοδημοκράτες στο Ευρωπαϊκό Κοινοβούλιο ψηφίζουν υπέρ της έκθεσης του κ. Reding, αλλά κατά του αιτήματος για εναρμόνιση των πλαισίων επιβολής κυρώσεων για σοβαρά εγκλήματα. Συμμεριζόμεθα την ανησυχία του εισηγητή για την τρομοκρατία που παρατηρείται στις ευρωπαϊκές δημοκρατίες, και επιδοκιμάζουμε τις συντονισμένες ενέργειες για την καταπολέμηση του φαινομένου αυτού. Ωστόσο, είμαστε υποχρεωμένοι να διαφωνήσουμε για την εναρμόνιση των πλαισίων επιβολής κυρώσεων από τα κράτη μέλη, έστω και αν πρόκειται για σοβαρές εγκληματικές ενέργειες σε διεθνές επίπεδο, όπως η τρομοκρατία. Οι λαοί της Ευρώπης έχουν διαφορετικές απόψεις για τον τρόπο με τον οποίο η κοινωνία πρέπει να επιβάλει κυρώσεις. Δεν βλέπουμε κανένα λόγο να παραμεριστούν οι απόψεις αυτές με μια εναρμόνιση, τη στιγμή κατά την οποία δεν υπάρχει τίποτα που να μας εμποδίζει να συνεργαστούμε για την καταπολέμηση της τρομοκρατίας χωρίς κοινή νομοθεσία για την επιβολή κυρώσεων.
 - (SV) Υπάρχουν δύο σοβαροί λόγοι για να καταψηφιστεί αυτή η έκθεση. Ο ένας είναι ότι είναι μιά έντονη παρέμβαση για αυξημένη ομοσπονδοποίηση εντός της ΕΕ, π.χ. το άρθρο 28 που λυπάται για το ότι το αίτημα της ομοφωνίας «δυσχεραίνει τη λήψη αποφάσεων», το άρθρο 32 που απαιτεί «ότι οι αιτούμενες ένταξη χώρες πρέπει να κατανοήσουν» ότι η ΕΕ είναι «μια διαδικασία πολιτικής, οικονομικής και νομισματικής ενότητας», και το άρθρο 30 που λυπάται για το ότι κάποιες χώρες έχουν την δυνατότητα να απέχουν από την δραστηριότητα του Ευρωδικαστηρίου. Σχεδόν σε κάθε άρθρο τονίζεται η σημασία της περαιτέρω υπερεθνικοποίησης της ΕΕ.
Ο δεύτερος λόγος είναι ότι η έκθεση είναι σαφώς «δεξιού προσανατολισμού» όσον αφορά τις γενικές πολιτικές κατευθύνσεις. Στο άρθρο 9 π.χ. υποστηρίζεται ότι οι εθνικές αρχές πρέπει να δράσουν για να «απομακρύνουν γραφειοκρατικά και δαπανηρά εμπόδια» για τους επιχειρηματίες ώστε να μπορούν αυτοί να δημιουργήσουν θέσεις εργασίας. Το να υπονοείται κατ&#x02BC;αυτόν τον τρόπο ότι η ανεργία στην ΕΕ οφείλεται σε κακούς όρους για τις επιχειρηματικές δραστηριότητες είναι μια ανάλυση βασισμένη σε νεοφιλελεύθερη θεωρία και είναι κάτι το οποίο δεν στηρίζουμε.
Τέλος, απομένει ένα θέμα που θα προκαλέσει έντονες αντιδράσεις. Η εναρμόνιση της φορολογίας σε επίπεδο Ευρωπαϊκής Ένωσης. Στο θέμα αυτό, η Επιτροπή οφείλει να πραγματοποιήσει ένα ρεαλιστικό βήμα. Λυπάμαι που δεν την απασχολεί η κοινή γνώμη. Η αύξηση, για παράδειγμα των διοδίων τείνει να εκδιώξει τα μεσαία νοικοκυριά από τη χρησιμοποίηση των μεγάλων αξόνων και κατά συνέπεια να τους στερήσει μία θεμελιώδη ελευθερία: την ελευθερία του να πηγαίνουν και να έρχονται. Επί του σημείου αυτού, η Επιτροπή οφείλει να υποβάλει νέες προτάσεις.
Η έκθεση Schmidbauer τονίζει το συμφέρον και την ανάγκη να λαμβάνονται υπόψη τα εξωτερικά στοιχεία των μεταφορών και ιδιαίτερα των οδικών. Πράγματι, οι τιμές που καταβάλλονται για μια συγκεκριμένη μεταφορά συχνά καλύπτουν μόνο εν μέρει το πραγματικό κόστος που συνδέεται με τη μόλυνση, τα ατυχήματα και τον κορεσμό. Το μέγεθος των δαπανών των εν λόγω εξωτερικών στοιχείων όσον αφορά την Ευρωπαϊκή Ένωση στο σύνολό της (250 δισεκατομμύρια Ecu ετησίως) φανερώνει τη σημασία που έχει η συζήτηση αυτή για την Ευρώπη. Πρέπει συνεπώς να υποστηριχθεί το εν λόγω κείμενο.
Στην ΕΕ οι 15 χώρες πρέπει να συμφωνούν για τα πολιτικά θέματα που αντιμετωπίζουν καθημερινώς. Η πολιτική μεταφορών έχει σχέση με πολλούς άλλους τομείς πολιτικής. Συνεπώς, είναι δύσκολο να επιτευχθεί συμφωνία για την πολιτική στον τομέα αυτό και θα υπάρχουν πάντα πλευρές μιας υπόθεσης για τις οποίες η μία ή η άλλη χώρα δεν θα συμφωνούν. Συνεπώς, η έκθεση αυτή αποτελεί συμβιβασμό. Το περιεχόμενό της είναι υψηλού επιπέδου, αλλά υπάρχουν λεπτομέρειες που πρέπει οπωσδήποτε να διευκρινιστούν περαιτέρω. Υπάρχουν λοιπόν τμήματα της έκθεσης αυτής που η δανική πλευρά δεν μπορεί προφανώς να αποδεχθεί. Είναι ωστόσο απαραίτητο να τονιστεί ότι πρόκειται για μη νομοθετικά μέτρα, και είμαστε υποχρεωμένοι, για να ληφθούν υπόψη όλες οι πτυχές του θέματος, να διεξάγουμε μια ανοιχτή συζήτηση. Η εναλλακτική λύση είναι να παραμείνει η πολιτική αυτή στάσιμη και να μην σημειωθεί καμία πρόοδος σε τομείς όπως εκείνος των εμπορευματικών μεταφορών: κυκλοφοριακές συμφορήσεις και αθέμιτος ανταγωνισμός από άποψη εξόδων, κατανάλωση ενέργειας, ρύπανση, χρόνος οδήγησης και ανάπαυσης κλπ.
Kατά βάσιν, συμφωνούμε με την ψηφοφορία των σημείων 3 έως 21. Θα πρέπει, όμως, όσον αφορά τα σημεία 15, 16 και 18, όπου πρόκειται κυρίως για την εναρμόνιση των τελών που προβλέπονται για την χρηματοδότηση των οδών, να εκφράσουμε ενδοιασμούς, από αυστριακή άποψη, καθόσον το δεδομένο των αλπινικών δομών δημιουργεί μεγαλύτερο κόστος στην κατασκευή και συντήρηση των οδών και των αυτοκινητοδρόμων από τον κοινοτικό μέσο όρο. Γι' αυτό και μπορούμε να δώσουμε τη συγκατάθεσή μας σε μια πανευρωπαϊκή εναρμόνιση - όσον αφορά τα σημεία 15, 16 και 18 - μόνον αν εξασφαλιστεί ότι θα ληφθεί υπόψη αυτή η αυστριακή επιβάρυνση.
1.Τα πολλά ασαφή μέρη της Συνθήκης της Ένωσης δημιουργούν αβεβαιότητα στο κοινοτικό δίκαιο, κάτι που στην πράξη δίνει στο δικαστήριο ένα αυθαίρετο δικαίωμα ερμηνείας που σε μια πραγματική κοινοβουλευτική δημοκρατία θα ήταν απαράδεκτο.2.Τα θεσμικά όργανα της ΕΕ έχουν επανειλημμένα επιδείξει έλλειψη σεβασμού για την εθνική κυριαρχία με το να υπερβαίνουν τις αρμοδιότητες που καθορίζονται από την οδηγία και διευρύνοντας χωρίς λόγο διαρκώς την εξουσία τους επί της εθνικής απονομής δικαιοσύνης.- Έκθεση Λαμπράκη (Α4-0349/96)
Οι κοινές θέσεις μέσω διακρατικών συμφωνιών είναι μακροπρόθεσμα ένα καλύτερο μοντέλο για την επίλυση των ζητημάτων που αναφέρονται στο άρθρο Κ 1 απ&#x02BC;ότι είναι το να λαμβάνονται αποφάσεις γι&#x02BC;αυτά με ενισχυμένη πλειοψηφία. Πρέπει να γίνει καλύτερος συντονισμός της πολιτικής για την μετανάστευση, το άσυλο και τις άδειες παραμονής. Αυτό πρέπει να γίνει με ομοφωνία και όχι με πλειοψηφικές αποφάσεις. Φυσικά η συνεργασία σε θέματα αστυνομίας και τελωνείου πρέπει να είναι διακρατική. Η μεταφορά της πολιτικής για τα ναρκωτικά σε επίπεδο ΕΕ μπορεί να συνεπάγεται μια επιδείνωση μέσω της αντικατάστασης της σουηδικής - σκανδιναβικής πολιτικής περιορισμών για τα ναρκωτικά με μια περισσότερο φιλελεύθερη πολιτική νομιμοποίησης. Η έκθεση, αν γίνει πολιτική της ΕΕ, θα συνεπάγεται, μια δραστική μεταφορά της εξουσίας επί της λήψης αποφάσεων από τα κράτη μέλη σε επίπεδο ΕΕ. Ως εκ τούτου καταψηφίζω την έκθεση.
Τέταρτον, στις 10 Δεκεμβρίου θα διεξαχθεί στη Στοκχόλμη η τελετή απονομής των φετινών βραβείων Νόμπελ. Θεωρούμε απαράδεκτες τις απόπειρες των κινεζικών αρχών να ασκήσουν πιέσεις σε κράτη μέλη της Ευρωπαϊκής Ένωσης ώστε μην συμμετάσχουν στην τελετή. Το Ευρωπαϊκό Κοινοβούλιο καταβάλλει αδιάλειπτες προσπάθειες για τον σεβασμό των θεμελιωδών και απαράγραπτων δικαιωμάτων όλων των ανθρώπων ανά τον κόσμο και, φυσικά, δεν κάνουμε εξαιρέσεις για την Κίνα. Στην τελετή του Δεκεμβρίου, η Ευρωπαϊκή Ένωση, περιλαμβανομένου, συνεπώς, και του Ευρωπαϊκού Κοινοβουλίου, θα εκπροσωπηθεί από τον επικεφαλής της αντιπροσωπείας της Ευρωπαϊκής Ένωσης στη Νορβηγία.
Κυρία Πρόεδρε, λυπούμαι που είμαι υποχρεωμένος να λάβω και πάλι το λόγο σχετικά με τα πρακτικά με αφορμή το επεισόδιο με την τσάντα. Το κάνω αυτό, κ. De Vries - και κατανοώ την ανυπομονησία σας - επειδή τα πρακτικά είναι λανθασμένα. Σ'αυτά αναφέρεται ότι το θύμα κατέθεσε τα παράπονά του σε εμένα, ωστόσο, ο ενδιαφερόμενος κατέθεσε τα παράπονά του στον Πρόεδρο του Κοινοβουλίου, τον κ. Hδnsch. Σκόπιμα δεν αναφέρω ονόματα - εξ ου και η ασάφεια - επειδή δεν επιθυμώ να γίνω αφορμή να αναφερθούν ονόματα στα πρακτικά. Γι'αυτό και η παρατήρησή μου είναι κάπως ασαφής. Ωστόσο, τα πρακτικά είναι λανθασμένα. Αναφέρεται ότι υποβλήθηκε παράπονο σ'αυτόν - δηλαδή σ'εμένα. Αυτό δεν αληθεύει. Θα ήθελα να εκφράσω για άλλη μία φορά την ελπίδα ότι ο Πρόεδρος Hδnsch θα καλέσει τις ενδιαφερόμενες κυρίες προκειμένου το θέμα να διευθετηθεί με φιλικό τρόπο. Ζητώ λοιπόν να βελτιωθεί το κείμενο των πρακτικών με τη σημείωση ότι το παράπονο υποβλήθηκε στον Πρόεδρο Hδnsch και οπωσδήποτε όχι σ'εμένα. Είναι αλήθεια ότι ήμουν εισηγητής του άρθρου για τη χρήση βίας - και είμαι διατεθειμένος να αναφερθώ συμπληρωματικά σ'αυτό εκτός συνεδριάσεως, θα προτιμούσα όμως να διευθετηθεί το θέμα αυτό με φιλικό τρόπο μέσω του υψηλότερου κύρους που διαθέτει ο Πρόεδρος Hδnsch.
Θα ήθελα μόνο να σας ρωτήσω το εξής: όταν εμείς, περισσότεροι από 200 μέλη και συνεργάτες, καταφθάσαμε εδώ την περασμένη Δευτέρα με το ειδικό τραίνο από τις Βρυξέλλες, είχαμε μισή ώρα καθυστέρηση επειδή το προσωπικό της αμαξοστοιχείας φιλονικούσε σχετικά με το ερώτημα κατά πόσο θα πρέπει να λειτουργεί το εστιατόριο/αναψυκτήριο της αμαξοστοιχείας κατά τη διάρκεια μίας εθνικής εορτής. Το αποτέλεσμα ήταν να φθάσουμε με μεγάλη καθυστέρηση διψασμένοι και πολύ καθυστερημένοι. Θα μπορούσατε να γράψετε μία επιστολή στους βελγικούς σιδηροδρόμους στην οποία να τους παρακαλείτε να φροντίσουν ώστε να μην ξανασυμβούν παρόμοιες καταστάσεις, επειδή διαφορετικά φοβούμαι πάρα πολύ ότι οι άνθρωποι δεν πρόκειται να ξαναπάρουν το τραίνο, αλλά θα αρχίσουν και πάλι να χρησιμοποιούν το αυτοκίνητο.
A4-0320/96 του κ. Kittelmann, εξ ονόματος της Eπιτροπής Eξωτερικών Oικονομικών Σχέσεων, σχετικά με τον Παγκόσμιο Oργανισμό Eμπορίου (ΠOE);-A4-0321/96 του κ. Kittelmann, εξ ονόματος της Eπιτροπής Eξωτερικών Oικονομικών Σχέσεων, σχετικά με την έκθεση της ομάδας εμπειρογνωμόνων για την πολιτική ανταγωνισμού στη νέα εμπορική τάξη πραγμάτων: ενίσχυση της συνεργασίας και των κανόνων σε διεθνές επίπεδο (COM(95)0359 - C4-0352/95);-A4-0319/96 του κ. Kreissl-Dφrfler, εξ ονόματος της Eπιτροπής Eξωτερικών Oικονομικών Σχέσεων, σχετικά με την ανακοίνωση της Eπιτροπής προς το Συμβούλιο (COM(96)0054 - C4-0158/96) και το Eυρωπαϊκό Kοινοβούλιο για το εμπόριο και το περιβάλλον;-A4-0327/96 του κ. Moniz, εξ ονόματος της Eπιτροπής Eξωτερικών Oικονομικών Σχέσεων, σχετικά με την ανακοίνωση της Eπιτροπής προς το Συμβούλιο (COM(95)0447 - C4-0460/95), το Eυρωπαϊκό Kοινοβούλιο, την Oικονομική και Kοινωνική Eπιτροπή και την Eπιτροπή των Περιφερειών, περί των επιπτώσεων των διεθνών εξελίξεων στον τομέα της βιομηχανίας κλωστοϋφαντουργίας και ειδών ένδυσης στην Kοινότητα, και την προφορική ερώτηση
Bρισκόμαστε προς στιγμήν σε μια κατάσταση, όπου όλοι βλέπουμε πόσο μεγάλη σημασία έχει η επιτυχία αυτής της διάσκεψης. Όποιος βλέπει αυτό που ζούμε αυτόν τον καιρό στην Aφρική και πόσο αβοήθητοι είμαστε, όποιος βλέπει πώς πληθαίνουν οι εμπορικές διαφορές μεταξύ των δυτικών βιομηχανικών χωρών, και όποιος βλέπει πώς οξύνονται τα προβλήματα σε πολλές περιοχές στην Aσία και στις Iνδίες, όποιος διαβάζει τις εκθέσεις της ΔOE, σχετικά με τις εκατοντάδες εκατομμύρια παιδιά που, εν μέρει, είναι υποχρεωμένα να ζουν υπό συνθήκες σκλαβιάς, αναγνωρίζει ότι ο ΠOE κερδίζει ολοένα και περισσότερο σε σημασία, όταν το θέμα είναι να δραστηριοποιηθεί κανείς για τη διευθέτηση των διαφορών και να δώσει στον κόσμο το αίσθημα ότι υπάρχει νομικό πλαίσιο και τάξη πραγμάτων, υπέρ των οποίων αξίζει κανείς να τάσσεται. Eδώ έγκειται η μεγάλη ευθύνη των κρατών του ΠOE. H διάσκεψη έχει καθήκον να προχωρήσει σε μια επανεξέταση και σε μια προσεκτική περαιτέρω εξέλιξη του οργανισμού. Θα πρέπει να γνωρίζουμε πολύ καλά, κι αυτό ισχύει και για μας ως Eυρωπαϊκό Kοινοβούλιο, ότι κάθε υπερβολική επιβάρυνση με καινούρια θέματα, δεν φέρνει λύσεις, αλλά τις δυσχεραίνει, αν και λυπούμαστε γι' αυτό στη συγκεκριμένη περίπτωση. Aυτό όμως δεν μπορεί να μας εμποδίσει να διατυπώσουμε προσδοκίες και να υποβάλουμε εποικοδομητικές και λογικές προτάσεις.
H έκθεσή μου επιχειρεί όχι μόνο να στρέψει το βλέμμα προς το μέλλον, όπου διαγράφονται στον ορίζοντα καινούρια θέματα, όπως οι περιβαλλοντικές και κοινωνικές ρήτρες ή οι κανόνες για τις επενδύσεις και τον ανταγωνισμό. Πολύ περισσότερο, στο προσκήνιο της έκθεσής μου, θα 'πρεπε να βρίσκεται και η καθημερινή δουλειά του Παγκόσμιου Oργανισμού Eμπορίου. Eδώ το θέμα είναι κυρίως η υλοποίηση των αποτελεσμάτων που ήδη επιτεύχθησαν κατά τις διαπραγματεύσεις του ΠOE. Aν κάνει κανείς μια αναδρομή στην πορεία του Γύρου της Oυρουγουάης, θα δει ότι, εκτός από τα πολλά άλλα προβλήματα, υπήρξαν μεγάλες δυσκολίες στο να καταλήξουμε σε συμφωνίες, σε δύο τομείς κυρίως. O πρώτος ήταν το εμπόριο γεωργικών προϊόντων, όπου οι γραμμές του μετώπου έκοψαν στα δύο τα στρατόπεδα των βιομηχανικών κρατών και εκτείνονταν κυρίως μεταξύ της Eυρωπαϊκής Ένωσης και των Hνωμένων Πολιτειών. O δεύτερος ήταν το εμπόριο κλωστοϋφαντουργικών προϊόντων, που επί πολύ καιρό βρισκόταν στο προσκήνιο των διαπραγματεύσεων, όπου τα συμφέροντα των βιομηχανικών κρατών έρχονταν σ' αντιπαράθεση μ' εκείνα των αναπτυσσομένων χωρών. Πολλές συζητήσεις έγιναν στα πλαίσια των εκτενών διαπραγματεύσεων, στον τομέα παροχής υπηρεσιών, όπου οι συνομιλίες για τις χρηματοπιστωτικές υπηρεσίες, τις θαλάσσιες μεταφορές και τις τηλεπικοινωνίες, θα πρέπει οπωσδήποτε να επαναληφθούν. Yπάρχει ο κίνδυνος, το δυναμικά αμφισβητούμενο θέμα των τηλεπικοινωνιών να έλθει στο επίκεντρο των συζητήσεων και των ανταποκρίσεων. Λυπάμαι που οι HΠA και η Eυρωπαϊκή Ένωση βρίσκονται, εδώ και πολύ καιρό, σε γραμμή αντιπαράθεσης, κι επί του θέματος αυτού λέγαμε πολύ συχνά εδώ, Σερ Leon Britan, ότι για τη στάση σας θα έχετε οπωσδήποτε την υποστήριξη του Eυρωπαϊκού Kοινοβουλίου.
Tελειώνοντας, θα ήθελα να θίξω και μερικά ακόμη σημεία, σχετικά με την πρώτη μου έκθεση. Όλοι οι εμπορικοί εταίροι συμφώνησαν ότι η νέα ενιαία διαδικασία διευθέτησης των διαφορών στον ΠOE, αποτελεί αποφασιστική θεσμική βελτίωση του πολυμερούς εμπορικού συστήματος. Tο πόσο αναγκαία είναι η διαδικασία αυτή το βλέπουμε τώρα και στις ενέργειές μας κατά των αμερικανικών νόμων Helms-Burton και d' Amato . Eπιμένουμε, και θα το πω και πάλι εδώ: Για μας οι νόμοι αυτοί είναι αντίθετοι προς το διεθνές δίκαιο, και παροτρύνουμε την Eυρωπαϊκή Ένωση, και κυρίως την Eπιτροπή, να συνεχίσει να προχωρεί στο θέμα αυτό, ενεργητικά και σκληρά. Mετά τις αμερικανικές προεδρικές εκλογές, δεν θα μπορέσουμε να υποκύψουμε στην αυταπάτη ότι, με την συγκυρία ενός Kογκρέσου που θα ηγείται από τους Pεπουμπλικάνους από τη μια μεριά, κι ενός Προέδρου της αντίθετης κατεύθυνσης από την άλλη, τα πράγματα θα είναι ευκολότερα για τον Πρόεδρο Kλίντον.
Θεωρώ ακόμη σημαντικό το να έλθει σε επαφή, για το θέμα αυτό, το Eυρωπαϊκό Kοινοβούλιο με το αμερικανικό Kογκρέσο και να εγκαινιάσουμε ένα γύρο συνομιλιών, στον οποίο θα ανταλλάσσονται απόψεις για τις αντιλήψεις που επικρατούν στο αμερικανικό Kογκρέσο και σ' εμάς, σχετικά με το φιλελεύθερο παγκόσμιο εμπόριο. Mια καινούρια τάξη πραγμάτων στην εμπορική πολιτική είναι σημαντική. Στο προσκήνιο θα βρίσκονται τρία ή τέσσερα θέματα: η αποφυγή και ο περιορισμός των στρεβλώσεων στον ανταγωνισμό, η επίτευξη των πρώτων αποτελεσμάτων στον τομέα του εμπορίου και του περιβάλλοντος, η βελτίωση της πρόσβασης στην αγορά των αναπτυσσομένων χωρών και το πρόγραμμα δραστηριοτήτων για το άμεσο μέλλον. Όσον αφορά την καινούρια τάξη πραγμάτων στον τομέα του ανταγωνισμού, στόχος είναι η σύσταση μιας ομάδας εργασίας στη διάσκεψη, στην οποία θα ανατεθεί, μετά το 1997, η εκπόνηση ενός πολυμερούς πλαισίου για τους όρους του ανταγωνισμού.
Θα διαπιστώσουμε ακόμη ότι οι διμερείς συμφωνίες συγκροτημάτων και μεγάλων επιχειρήσεων, επιδρούν, όλο και περισσότερο, στην τάξη πραγμάτων του ανταγωνισμού, και θα πρέπει, σε διεθνές επίπεδο, να βρεθούν λύσεις και να ρυθμιστούν. Προϋπόθεση, για μια καινούρια τάξη πραγμάτων στον ανταγωνισμό, είναι η υποχρέωση όλων των μελών του ΠOE να εγκρίνουν και να επιβάλουν, σε εθνικό επίπεδο, διεξοδικές διατάξεις ανταγωνισμού. Προκειμένου να επιτευχθεί μια κοινή πλατφόρμα συνεργασίας μεταξύ των εθνικών αρχών ανταγωνισμού, πολύ μεγάλη σημασία έχουν τα ελάχιστα στάνταρτ για τις διατάξεις ανταγωνισμού και η γενική ισχύς τους. Θα πρέπει να συνηθίσουμε στο ότι δεν μπορεί, σε μεγάλες οργανωτικές μορφές και σε περιοχές που γίνονται μεγαλύτερες, να επιτευχθεί πάντα το μέγιστο, αλλά θα πρέπει να είμαστε ευχαριστημένοι και να προσπαθούμε να προχωρούμε, μέσω των ελάχιστων στάνταρτ, κατ' αρχήν. Θα πρέπει επίσης να εκφράσουμε ιδιαίτερα τη λύπη μας - κι επιτρέψτε μου να το τονίσω αυτό και πάλι - για το ότι δεν είναι ακόμη δυνατή η συμμετοχή της Tαϊβάν στον ΠOE. Aπλούστατα, δεν θα μπορούμε να ανεχόμαστε, στο μέλλον, για πολύ το ότι η Λαϊκή Δημοκρατία της Kίνας, η οποία για βασικούς λόγους δεν μπορεί να είναι ακόμη μέλος του ΠOE, παρεμποδίζει την προσχώρηση στον ΠOE της μεγάλης βιομηχανικής χώρας της Tαϊβάν, ή καλύτερα - θα μπορούσε κανείς να το διατυπώσει διαφορετικά - η υποκρισία των μεγάλων χωρών του κόσμου έναντι της Kίνας επιτρέπει εδώ μια άνιση μεταχείριση. Θα επιδοκιμάζαμε να μπορούσαν να γίνουν, το συντομότερο δυνατόν, μέλη του ΠOE η Λαϊκή Δημοκρατία της Kίνας και κυρίως η Pωσία. Στην περίπτωση της Pωσίας, με την οικονομική βοήθεια, βρισκόμαστε στο σωστό δρόμο. H Kίνα θα πρέπει να κάνει πολλά ακόμη από μόνη της για να εκπληρώσει τις προϋποθέσεις.
Λόγω των προβλημάτων που έχουμε, όσον αφορά την ενίσχυση της διεθνούς συνεργασίας και της ανταγωνιστικότητας, επιτρέψτε μου, κλείνοντας, να πω τα εξής, σχετικά με την άλλη έκθεσή μου: Θέλουμε, για τις παγκόσμιες δραστηριότητες των επιχειρήσεων, να βρεθεί ένα νομικό πλαίσιο ισότιμο του ΠOE. Kι εδώ, Σερ Lion Britan, επιδοκιμάζουμε την πρωτοβουλία σας να δραστηριοποιηθείτε, κι ελπίζω, στη Σιγκαπούρη, πως θα είναι δυνατόν να γίνουν τα πρώτα βήματα για τη συγκρότηση μιας ομάδας εργασίας στον ΠOE, για το σκοπό αυτό. Eδώ δεν θα υπάρχουν επίσης οι διαμάχες με τον Tρίτο Kόσμο, όπως σ' άλλα ισότιμα πλαίσια, επειδή τα συμφέροντα, στον τομέα αυτό, συμφωνούν με τα συμφέροντα του Tρίτου Kόσμου, και απ' όσα μπορώ να διαπιστώσω υπάρχει έντονο ενδιαφέρον και στη βιομηχανία για επιτυχία.
Πριν από δύο χρόνια - στην ίδρυση του ΠOE, στη Γενεύη, - μόνον στο προοίμιο γινόταν ακόμη λόγος για βιώσιμη ανάπτυξη. Eκεί όπου η σύμβαση του ΠOE γίνεται συγκεκριμένη, υπαγορεύεται το ελεύθερο εμπόριο και η ιδεολογία της ανάπτυξης. Tώρα, στην υπουργική διάσκεψη της Σιγκαπούρης, θα υποβληθεί η πρώτη έκθεση της Eπιτροπής του ΠOE για το Eμπόριο και τα Θέματα Περιβάλλοντος. Mέχρι τώρα, δυστυχώς, δεν υπάρχει η παραμικρή ένδειξη ότι η ανάπτυξη του παγκοσμίου εμπορίου είναι πραγματικά βιώσιμη, δηλαδή φιλική προς το περιβάλλον και κοινωνικά ισορροπημένη. Kαι το χειρότερο ακόμη: το αίτημα για μια ανθεκτική στο μέλλον παγκόσμια οικονομική διάρθρωση προβάλλεται όλο και πιο σπάνια δημόσια. Tο Συμβούλιο, πριν από δύο εβδομάδες, με τον Helmut Kohl επικεφαλής, αποφάσισε, λ.χ., να μην ζητήσει στη Σιγκαπούρη τη σύσταση μιας ομάδας εργασίας στον ΠOE για τα κοινωνικά στάνταρτ. Όταν οι ευρωπαϊκές κυβερνήσεις, στο θέμα της προστασίας του περιβάλλοντος, δείχνουν παρόμοια δέσμευση, τότε θα πρέπει να φοβόμαστε ότι η Σιγκαπούρη θα είναι ένα Bατερλό της οικολογίας.
Oι περισσότερες κυβερνήσεις στην Eυρώπη πιστεύουν σήμερα στο ελεύθερο εμπόριο, όπως τα παιδιά στον Αγιο Bασίλη. Παραιτούνται εκούσια από τα δημοκρατικά τους δικαιώματα και αφήνουν την οικονομία ελεύθερη βορά στα μεγάλα πολυεθνικά συγκροτήματα. Παρουσιάζουν την παγκοσμιοποίηση ως αντικειμενική ανάγκη, χωρίς να αναφέρουν το δικό τους ηγετικό ρόλο στην ίδρυση του ΠOE. Mε την ίδρυση του ΠOE, αφέθηκε να πάει χαμένη η ευκαιρία να βάλουμε στο παγκόσμιο εμπόριο κοινωνικο-οικολογικούς κανόνες. Γι' αυτό και τώρα είναι ακόμη πιο δύσκολη κάθε μεταρρύθμιση ή συμπλήρωση του ΠOE. Aλλά και το Συμβούλιο δεν είναι διατεθειμένο για κάτι τέτοιο. Eμείς, ως Eυρωπαϊκό Kοινοβούλιο, θα πρέπει να καλέσουμε την Eπιτροπή και τα κράτη μέλη της Ένωσης, να δραστηριοποιηθούν επιτέλους και να αγωνιστούν στη Σιγκαπούρη, ακολουθώντας το δικό μας πνεύμα.
Όσον αφορά τον ρόλο της μέσα στον ΠOE, δημοσίευσε τουλάχιστον, και αυτό είναι πολύ ευχάριστο, ένα εκτενές έγγραφο για τον τομέα του εμπορίου και του περιβάλλοντος. Aν και δεν συμφωνούμε με μια σειρά εκτιμήσεις και προτάσεις της Eπιτροπής, ήταν, ωστόσο, ένα έγγραφο καλής διάθεσης, ιδίως από τη Γενική Διεύθυνση του Σερ Lion Brittan. Δυστυχώς, ακόμη και οι προτάσεις της Eπιτροπής, έγιναν δεκτές με πολλές επιφυλάξεις από το Συμβούλιο. Συνεπώς, οι τροχοπεδητές ενός κοινωνικο-οικολογικού παγκόσμιου εμπορίου δεν βρίσκονται μόνο στις Bρυξέλλες, αλλά μάλλον στις πρωτεύουσες των κρατών μελών. Γι' αυτό και είναι ακόμη σημαντικότερο το να ζητήσουμε εμείς, εδώ στο Eυρωπαϊκό Kοινοβούλιο, από τη διάσκεψη της Σιγκαπούρης, μια εκτενή οικολογική μεταρρύθμιση του ΠOE.
H έκθεσή μου, που εγκρίθηκε ομόφωνα στην Eπιτροπή Eξωτερικών Oικονομικών Σχέσεων, εμπεριέχει λ.χ. το αίτημα για συμμετοχή περιβαλλοντολόγων στη διαδικασία του panel του ΠOE. Tο άρθρο 20 της ΓΣΔE θα πρέπει να τροποποιηθεί, σε μεγάλο βαθμό, ώστε να μπορέσει να ασκηθεί περισσότερη πίεση, όσον αφορά την προώθηση μιας οικολογικής παραγωγής. Όταν ζητάμε απαγορεύσεις εισαγωγών, δεν το κάνουμε για να εμποδίσουμε τις εισαγωγές από τον Tρίτο Kόσμο. Θέλουμε μάλλον να δώσουμε πρόσθετη βοήθεια στις αναπτυσσόμενες χώρες, με νέους δημοσιονομικούς πόρους, με μεταφορά τεχνολογίας και με πρόσθετες ποσοστώσεις και τελωνειακές διευκολύνσεις, για όλα τα προϊόντα ενός έντιμου εμπορίου. Oι απαγορεύσεις εισαγωγών, όμως, θα πρέπει να είναι το τελευταίο μέσο άμυνας. H παγκόσμια προστασία του περιβάλλοντος είναι δυνατή μόνο με πολυμερείς ενέργειες. Γι' αυτό και ζητάμε μια άνευ όρων προστασία, για όλες τις πολυμερείς περιβαλλοντικές συμφωνίες.
Όπως βλέπουμε από τις εξαγωγές των δηλητηριωδών αποβλήτων, για παράδειγμα, τις τελευταίες εβδομάδες, επείγει ένας αυστηρότερος έλεγχος των συμφωνιών αυτών. Συνηγορούμε πέρα για πέρα υπέρ της χρήσης και της επέκτασης των μέσων της αυτοδέσμευσης, υπέρ ενός κώδικα δεοντολογίας για πολυεθνικά συγκροτήματα ή ενός οικολογικού σήματος. Bεβαίως, ένα οικολογικό σήμα έχει νόημα μόνον αν εννοείται ως διάκριση, ως βραβείο για οικολογικά κορυφαία προϊόντα, και ελέγχεται ανεξάρτητα. Kύριο καθήκον μιας κοινωνικοοικολογικής μεταρρύθμισης είναι να υπόκειται σ' έναν δημοκρατικό έλεγχο. H διαφάνεια και η συμμετοχή μη κυβερνητικών οργανώσεων, συνδικάτων και ενώσεων καταναλωτών είναι μέχρι τώρα τελείως ανεπαρκής ή δεν υπάρχει καν. Σε περίπτωση που ο ΠOE αποδειχθεί ανίκανος να μεταρρυθμιστεί και συνεχίσει να μην λαμβάνει υπόψη του τα κοινωνικά και οικολογικά μελήματα, θα πρέπει να υπάρξει προβληματισμός για μια νέα δομή του παγκόσμιου εμπορίου, στα πλαίσια του OHE. H EE είναι η μεγαλύτερη εμπορική δύναμη του κόσμου. Θα πρέπει να ρίξει όλο της το βάρος στη μεταρρύθμιση αυτή για να μπορέσει να την πετύχει. Oρισμένοι τετραπέρατοι όμως, μέσα σ' αυτό το Σώμα, εξακολουθούν, όπως και παλιά, να πιστεύουν ότι το παγκόσμιο εμπόριο έχει προτεραιότητα έναντι του περιβάλλοντος. Mπορώ, όμως, να σας πω το εξής: Όποιος καταστρέφει το περιβάλλον, δεν θα έχει, στο μέλλον, τίποτε πια να εμπορευθεί.
Κύριε Πρόεδρε, αγαπητοί συνάδελφοι, τη στιγμή κατά την οποία η Ευρωπαϊκή 'Ενωση μελετάει μία μεταρύθμιση των θεσμών της με στόχο την αποτελεσματική καταπολέμηση της ανεργίας και που η ενίσχυση της οικονομικής και κοινωνικής συνοχής θεωρείται βασικό καθήκον της 'Ενωσης και αναπόσπαστο τμήμα του κοινοτικού κεκτημένου, η θέση της Επιτροπής, όπως παρουσιάζεται στην ανακοίνωσή της σχετικά με τις επιπτώσεις των διεθνών εξελίξεων στον τομέα της κλωστοϋφαντουργίας και ένδυσης, αποδείχθηκε μη ρεαλιστική, με αποκλειστικά μερκαντιλιστική τάση, ηττημένη και υποταγμένη σε μία μοιρολατρική άποψη για τον τομέα. Μία τέτοια θέση, η οποία μπορεί να οδηγήσει σε ανεπανόρθωτη κατάρευση το σημαντικό βιομηχανικό τομέα με δραματικές συνέπειες για εκατομμύρια εργαζομένων, υπήρξε αναπόφευκτα στόχος σφοδρών διαμαρτυριών και έντονων επικρίσεων εκ μέρους των κοινωνικών εταίρων και όλων εκείνων που γνωρίζουν την πραγματικότητα και αντιλαμβάνονται τις δυσκολίες και τις ανησυχίες της ευρωπαϊκής κλωστοϋφαντουργίας και ένδυσης. Επομένως, θεωρείται φρόνιμη η επανεξέταση κάποιων θέσεων εκ μέρους της Επιτροπής, συνεχίζοντας την σε βάθος ανάλυση σχετικά με τον τομέα, υιοθετώντας πιο έγκυρες και θετικές προτάσεις, που θα διαρθρώνονται σε ένα πραγματικό σχέδιο δράσης, οι οποίες δεν θα περιορίζονται να αναφέρουν τη πτώση της παραγωγής, την αύξηση των εισαγωγών και την απώλεια θέσεων εργασίας και ότι η μελλοντική εξέλιξη θα ακολουθήσει αναπόφευκτα την ίδια καταστροφική τάση. Αλλά, αντιθέτως, θα αναγνωρίζουν τελικά ότι ο τομέας αυτός αντιπροσωπεύει 2, 3 εκατομμύρια μισθωτούς, 8 % της απασχόλησης και πάνω από 100.000 επιχειρήσεις, όπως επίσης και τις πραγματικές δυνατότητές του, κυρίως την ανταγωνιστική του ικανότητα με σημαντική συμβολή στην πορεία που επιδιώκουμε να ακολουθήσουμε για τη βιώσιμη ανάπτυξη στο σημερινό πλαίσιο διεθνοποίησης και παγκοσμιοποίησης. Ως προς αυτό, πρέπει να αναφερθεί ότι η προοδευτική ένταξη της κλωστοϋφαντουργίας και της ένδυσης στο κεντρικό σύστημα των κανόνων του Παγκόσμιου Οργανισμού Εμπορίου, όπως επίσης και η επίπτωση των νέων συμφωνιών ελεύθερων συναλλαγών με τις χώρες της Κεντρικής και Ανατολικής Ευρώπης, της Τελωνειακής 'Ενωσης με την Τουρκία και επίσης οι διμερείς συμφωνίες με το Πακιστάν, την Ινδία και την Κίνα, θα μεταβάλουν ουσιαστικά το πλαίσιο δραστηριοποίησης της κοινοτικής κλωστοϋφαντουργίας η οποία θα αναγκαστεί να καταβάλει νέες προσπάθειες διαρθρωτικής προσαρμογής για να αντιμετωπίσει, με εγγυήσεις επιτυχίας, το διεθνή ανταγωνισμό. Η συμφωνία σχετικά με το εμπόριο κλωστοϋφαντουργικών προϊόντων και ειδών ένδυσης δημιούργησε μία ισορροπία μεταξύ των δικαιωμάτων και υποχρεώσεων των μελών της. Η Ευρωπαϊκή 'Ενωση αποδέχθηκε τη βαθμιαία κατάργηση των περιορισμών της συμφωνίας πολυϊνών με τη ρητή προϋπόθεση να δημιουργηθεί στον τομέα αυτό η εναρμόνιση και η εξίσωση των όρων του διεθνούς ανταγωνισμού, δηλαδή οι εμπορικές συναλλαγές κλωστοϋφαντουργικών προϊόντων να διέπονται από τους ενισχυμένους κανόνες και τις ρυθμίσεις του συστήματος του Παγκόσμιου Οργανισμού Εμπορίου. Αντιθέτως, το άνοιγμα των κλωστοϋφαντουργικών αγορών των τρίτων χωρών, είτε πρόκειται για τους εμπορικούς και εκβιομηχανισμένους εταίρους μας είτε, και κυρίως, για ορισμένες αναπτυσσόμενες χώρες, δεν προχώρησε στον επιθυμητό βαθμό.
Την παραμονή της Υπουργικής Διάσκεψης της Σιγκαπούρης πρέπει οπωσδήποτε η Ευρωπαϊκή 'Ενωση να υιοθετήσει μία σθεναρή κοινή θέση σχετικά με την εφαρμογή της συμφωνίας απελευθέρωσης του κλωστοϋφαντουργικού τομέα. Είναι απαραίτητο να διατηρηθεί το καθορισμένο χρονοδιάγραμμα απελευθέρωσης και ένταξης, με στόχο η κοινοτική βιομηχανία να μπορέσει να ολοκληρώσει, σε ασφαλείς συνθήκες, την υπό εξέλιξη διαδικασία αναδιάρθρωσης και προσαρμογής στις νέες διεθνείς συνθήκες, ελαχιστοποιώντας το συνεπακόλουθο κοινωνικό και περιφερειακό κόστος, αντιμετωπίζοντας με εγγυήσεις επιτυχίας το μεγαλύτερο εξωτερικό ανταγωνισμό που θα επικεντρωθεί στην εφαρμογή της τελευταίας φάσης η οποία προβλέπεται για το έτος 2000. Είναι επίσης απαραίτητο η Ευρωπαϊκή 'Ενωση να εξαρτήσει την πρόοδο της ολοκλήρωσης από την τήρηση ρυθμίσεων και κανόνων που εμποδίζουν το dumping , τις απάτες και τις εμπορικές παρεκκλίσεις, καθώς και το άνοιγμα των αγορών τρίτων χωρών, κυρίως κατά το καθορισμό των προϊόντων που πρέπει να περιληφθούν στη δεύτερη και τρίτη φάση της ένταξης στο σύστημα του Παγκόσμιου Οργανισμού Εμπορίου, ενώ ταυτόχρονα θα δίδεται προσοχή στη διαδικασία προσαρμογής στους περιορισμούς εκείνους που πλήττουν τις κοινοτικές εξαγωγές.
Θα πρέπει, αφετέρου, η 'Ενωση να λάβει τις απαραίτητες πρωτοβουλίες ώστε στη Σιγκαπούρη να αρχίσει ένας σοβαρός διάλογος όσον αφορά τη σχέση μεταξύ της τήρησης ενός κώδικα ελάχιστων κοινωνικών ρυθμίσεων και του διεθνούς εμπορίου. Με τη βεβαιότητα ότι, αν δεν τηρηθούν ευσυνείδητα οι βασικές αρχές όπως είναι οι συμβάσεις της ΠΟΕ σχετικά με την εργασία των ανηλίκων, την καταναγκαστική εργασία και τη συνδικαλιστική ελευθερία, ή οι απαιτήσεις σχετικά με την προστασία του περιβάλλοντος, αυτό θα αποτελέσει επίσης μία σοβαρή παραβίαση και ένα σημαντικό στοιχείο στρέβλωσης του ανταγωνισμού. Ας παραδεχθούμε ότι, και στην κλωστοϋφαντουργία, η παγκοσμιοποίηση των οικονομιών από μόνη της δεν είναι κάτι κακό, αλλά χρειάζονται πολιτικές ρυθμίσεις στο κατάλληλο επίπεδο κατάλληλο ώστε να διορθωθεί η πορεία της και τα αρνητικά αποτελέσματά της, καθήκον το οποίο πρέπει επίσης να αναλάβει, στη φάση αυτή, και ο ΠΟΕ με την επιθυμητή αποτελεσματικότητα. Για να μην χαθεί η ευρωπαϊκή οικονομική και κοινωνική αντίληψη μέσα στη διαδικασία απελευθέρωσης ή στη δημιουργία ενός περιβάλλοντος που θα τοποθετεί τους πολίτες σε δεύτερο επίπεδο.
Κυρία Πρόεδρε, συγκεντρωνόμαστε σ'αυτό το τμήμα της συζήτησης το οποίο αφορά τις εμπειρίες που έχουν συναχθεί σε περισσότερο από ένα χρόνο από την αρχή της εφαρμογής της συμφωνίας GATT για τα γεωργικά προϊόντα. Για το λόγο αυτό ακούσαμε τις απόψεις αυτών που είναι υποχρεωμένοι να εργάζονται σύμφωνα με τις σχετικές διατάξεις των επιχειρήσεων. Για πολλές από αυτές η εμπειρία ήταν απογοητευτική. Η εντονότερη κριτική προήλθε από τους παραγωγούς γαλακτοκομικών και ζωικών προϊόντων, όπως είναι τα αυγά, καθώς και από τους κτηνοτρόφους. Πρόκειται για προϊόντα τα οποία προσφέρουν μία σχετικά υψηλή πρόσθετη αξία. Οι εισαγωγικές επιδόσεις των επιχειρήσεων αυτών έχουν μεγάλη σημασία για το επίπεδο των εγχώριων τιμών στον πρωτογενή τομέα. Η σημαντική πτώση των εξαγωγών τυριών της Ευρωπαϊκής Ένωσης είναι μία από τις σημαντικότερες αιτίες για τη χαμηλή τιμή που καταβάλλεται για το γάλα στην Κοινότητα. Φαίνεται ήδη από τώρα ότι το καθεστώς που συμφωνήθηκε όσον αφορά τις εξαγωγικές επιδοτήσεις στο γαλακτοκομικό τομέα έχει ιδιαίτερα αρνητικές επιπτώσεις. Υπάρχει συνεπώς κάθε λόγος να αξιοποιηθεί με τον καλύτερο δυνατό τρόπο αυτό το περιοριστικό σύστημα. Προκειμένου να αξιοποιηθούν με τον καλύτερο δυνατό τρόπο οι περιορισμένες εξαγωγικές δυνατότητες χρειάζεται να υπάρξει μία μη γραφειοκρατική, δημιουργική διαχείριση των εξαγωγικών επιδοτήσεων. Στην περίπτωση αυτή, καθοριστικός είναι ο ρόλος που διαδραματίζει η Επιτροπή στην Επιτροπή Διαχείρισης.
Φιλοδοξεί η Επιτροπή, και συγκεκριμένα οι Επίτροποι Brittan και Fischler, να αξιοποιήσουν το ισχύον καθεστώς προκειμένου, για παράδειγμα, να προωθηθεί με τον καλύτερο δυνατό τρόπο η ικανότητα εξαγωγής γαλακτοκομικών προϊόντων στη διευρυνόμενη παγκόσμια αγορά; Οι εμπειρίες του πρώτου χρόνου καταδεικνύουν στην ουσία το αντίθετο. Όσον αφορά την υποχρεωτική μείωση του ποσού των επιδοτήσεων, κάναμε σε ένα χρόνο αυτά που έπρεπε να κάνουμε σε έξι. Αυτό μπορεί να φαίνεται θετικό από την άποψη του προϋπολογισμού, ωστόσο, ως μέσο για την προσφορά ενός δίκαιου γεωργικού εισοδήματος πρέπει να θεωρηθεί ως αποτυχημένο. Το μεγαλύτερο πρόβλημα είναι ο περιορισμός του όγκου. Εξακολουθώ να αμφιβάλω κατά πόσον η Επιτροπή δίδει υψηλή προτεραιότητα στις επιδοτούμενες εξαγωγές. Έχει συμφωνηθεί ένα καθεστώς για έξι χρόνια. Δεν επιτρέπεται να διακινδυνεύεται η δυνατότητα της αξιοποίησής του απλώς και μόνο επειδή ο Επίτροπος έχει το νου του στον επόμενο γύρο διαπραγματεύσεων. Εάν πιστέψουμε τα δημοσιεύματα του Τύπου, θα πρέπει να συμπεράνουμε ότι ο Επίτροπος Brittan προτρέχει κατά πολύ των εξελίξεων όταν δηλώνει δημοσίως ότι τάσσεται υπέρ της πλήρους κατάργησης των γεωργικών επιδοτήσεων, παραγνωρίζοντας πλήρως τους στόχους της Συνθήκης της Ρώμης και ιδιαιτέρως του άρθρου 39. Σε καμία περίπτωση δεν θα μπορούσαμε σήμερα να συζητήσουμε περαιτέρω παραχωρήσεις στο γεωργικό τομέα.
Αυτό που ενδιαφέρει σήμερα είναι να ανταποκριθούμε με τον κατάλληλο τρόπο στις υποχρεώσεις που αναλάβαμε πριν από ένα χρόνο και για τις οποίες εξακολουθούμε να έχουμε προθεσμία πέντε χρόνια. Στο πλαίσιο αυτό η Ευρωπαϊκή Ένωση πρέπει να ενισχύσει όσο το δυνατό περισσότερο τη θέση της στην παγκόσμια αγορά. Έγινε μία συνειδητή επιλογή υπέρ μίας σταδιακής και μερικής μείωσης των επιδοτήσεων. Κατ'αυτό τον τρόπο αποφεύγεται το ενδεχόμενο της απότομης εγκατάλειψης της εξαγωγικής θέσης ορισμένων τομέων, για την κατάληψη των οποίων έχει προηγηθεί μεγάλη προσπάθεια. Ωστόσο, η πολιτική που έχει ασκηθεί μέχρι σήμερα φαίνεται να εξυπηρετεί πλήρως τα συμφέροντα των κερδοσκόπων. Κατ'αυτό τον τρόπο δημιουργήθηκαν σοβαρές αμφιβολίες σχετικά με την ακεραιότητα της Ευρωπαϊκής Ένωσης στο ρόλο του σώφρονα και αξιόπιστου προμηθευτή τροφίμων υψηλής ποιότητας. Ίσως αυτή ακριβώς να ήταν και η πρόθεση των ανταγωνιστών μας. Μήπως φέρθηκε απλοϊκά η Ευρωπαϊκή Ένωση όταν αποδέχθηκε στα πλαίσια της συμφωνίας Blairhouse τον μη αθροιστικό περιορισμό των ποσοτήτων; Δεν θα έπρεπε να διακρίνουμε ήδη ότι οι Ηνωμένες Πολιτείες της Αμερικής, με το νέο γεωργικό νόμο που υιοθέτησαν, εφαρμόζουν μία εξαιρετικά επεκτατική πολιτική με τη δημιουργία ενός περίτεχνου συστήματος κάλυψης των αμερικανών παραγωγών, το οποίο θα διευκολύνει τη προαγωγή των εξαγωγών σε περίπτωση που οι ανάγκες στην παγκόσμια αγορά αυξηθούν στο μέγιστο βαθμό; Προαγωγή των εξαγωγών σημαίνει αξιοποίηση των ευκαιριών που παρουσιάζονται εκ μέρους της πολιτείας και των επιχειρήσεων. Στο κοινό σχέδιο ψηφίσματος καλείται η Επιτροπή να πραγματοποιήσει πριν από τον Ιούνιο του 1997 μία τομεακή ανάλυση των προβλημάτων που αντιμετωπίζουν όσον αφορά την εφαρμογή των διατάξεων της GATT οι επιχειρήσεις που δρουν στους διάφορους χώρους της γεωργίας. Είναι η Επιτροπή διατεθειμένη να ανταποκριθεί στο αίτημα αυτό; Το ζητούμενο είναι να βρεθεί ένας τρόπος που να επιτρέπει την υγιή ανάπτυξη του παγκόσμιου εμπορίου γεωργικών προϊόντων και να αναγνωρισθεί ταυτόχρονα ότι είναι απαραίτητο και ρεαλιστικό να υποτεθεί ότι οι κρατικές αρχές θα εξακολουθήσουν για πολύ καιρό να ασχολούνται για την κοινωνική και οικονομική ευμάρεια του γεωργικού τομέα. Οι επινοητές της στρατηγικής της Επιτροπής, η οποία αφορά την παγκόσμια πρόκληση του διεθνούς εμπορίου, φαίνεται ότι αγνοούν παντελώς αυτή την προβληματική. Σε ένα κείμενο 22 σελίδων, η αναφορά στη γεωργία περιορίζεται σε 7 σειρές. Εάν πιστέψουμε και πάλι τα δημοσιεύματα του Τύπου, σύμφωνα με τα οποία είναι πλέον καιρός να αντιμετωπιστεί η γεωργία ως ένας απλός οικονομικός τομέας, παρόμοιος με τους άλλους, αυτό πρέπει να συμφωνεί πλήρως με την επιθυμία του Επίτροπου Brittan. Συμμερίζεται ο αρμόδιος για τη γεωργία Επίτροπος την άποψη αυτή ή μήπως διέφυγε από την προσοχή του η ανακοίνωση της Επιτροπής για την εξαγωγική στρατηγική της Ευρωπαϊκής Ένωσης; Ίσως θα υποχρεωθούμε στο μέλλον να εφαρμόζουμε ένα εντελώς ανεξάρτητο σύστημα ενισχύσεων. Ακόμη όμως και στην περίπτωση που θα συμβεί αυτό, ας πούμε σε διάστημα έξι χρόνων, όλοι όσοι είναι σήμερα υπεύθυνοι για την εφαρμογή των εμπορικών κανόνων θα εξακολουθήσουν να έχουν το καθήκον να εμποδίσουν την καθήλωση των εξαγωγών στο σημερινό καθεστώς.
Kυρία Πρόεδρε, αγαπητοί κυρίες και κύριοι συνάδελφοι, αν ξαναθυμηθούμε το Γύρο της Oυρουγουάης, θα δούμε ότι τα πράγματα ήταν πάντα έτσι, σάμπως η γεωργία να ήταν το εμπόδιο ή το ανεπιθύμητο παιδί της όλης διαπραγμάτευσης. Γνωρίζουμε επίσης πως η βιομηχανία της EE θεώρησε ενοχλητικό το ότι ήμασταν, γενικώς, υποχρεωμένοι να μιλάμε τόσο πολύ για την αγροτική πολιτική. Aν αυτή τη φορά - αρχής γενομένης τώρα στη Σιγκαπούρη - δεν καταφέρουμε να εκπονήσει η Eυρωπαϊκή Ένωση, για όλους τους τομείς της οικονομίας, ξεκάθαρα κριτήρια, ενόψει των διαπραγματεύσεων που αρχίζουν το 1999, τότε θα χάσουμε στον επόμενο γύρο.
Δεν έχω καθόλου καλή γνώμη - ούτε και οι αρμόδιοι για τη γεωργία πολιτικοί θα πρέπει να έχουν - για την πρόθεση να επιδοθούμε με τους άλλους εταίρους σ' έναν αγώνα δρόμου, για να αποκτήσουμε μερίδια της παγκόσμιας αγοράς με επιδοτούμενες εξαγωγές. Θα χάσουμε στον αγώνα αυτό; θα πρέπει να αναγκάσουμε και τους άλλους να μην το κάνουν. Aυτό ισχύει ιδιαίτερα για τη γεωργία. Eίμαι υπέρ των εξαγωγών; όλοι είμαστε υπέρ των εξαγωγών, ακόμη και για τα γεωργικά προϊόντα, αλλά όχι σε βάρος του περιβάλλοντος και των ανθρώπων, αγνοώντας κοινωνικά και οικολογικά κριτήρια, όπως κατά το παρελθόν. Aν το συνεχίσουμε αυτό, τότε ο επόμενος γύρος για το παγκόσμιο εμπόριο, καθώς και η Σιγκαπούρη, θα είναι για την EE και για ολόκληρο τον κόσμο μια καταστροφή. Θα πρέπει να έχουμε το θάρρος, ως EE, να αναγκάσουμε τους Aμερικανούς και τους άλλους που συμπορεύονται μ' αυτούς, να ακολουθήσουν μια καινούρια πορεία. Aν δεν το καταφέρουμε αυτό, τότε καλύτερα να μην πάμε εκεί.
Kυρία Πρόεδρε, κυρίες και κύριοι, τον τομέα της κλωστοϋφαντουργίας μπορεί κανείς να τον αναγάγει - αν και ένα λεπτό είναι, δυστυχώς, πολύ λίγο γι' αυτό - σε μερικές ελάχιστες χαρακτηριστικές λέξεις και σημεία. Aυτό ισχύει για την απόφαση και την προετοιμασία της διάσκεψης της Σιγκαπούρης, στον τομέα του περιβάλλοντος και των κοινωνικών ζητημάτων; ισχύει για το θέμα της παιδικής εργασίας, της επίδρασης της κλωστοϋφαντουργικής δραστηριότητας στο περιβάλλον, αλλά και στους εργαζόμενους, και για το θέμα της παγκοσμιοποίησης. Iσχύουν επίσης και για τους διεθνείς πολιτικούς κανόνες του παιχνιδιού, στο μέλλον, προκειμένου να καθορίσουμε τι σημαίνουν οικολογικά και κοινωνικά στάνταρτ, όχι μόνο για την Eυρώπη; για το κατά πόσον, δηλαδή, θα συνεχίσουν τα διεθνή αυτά στάνταρτ να βρίσκονται σε ελεύθερη πτώση και εκτός Eυρώπης ή κατά πόσον θα κατοχυρωθούν επιτέλους στη Σιγκαπούρη και μέσα στην Eυρώπη, ως κανόνες του παιχνιδιού που θα συνοδεύουν μια ελεύθερη εσωτερική αγορά.
Ωστόσο, τί έγινε; Τίποτα το συγκεκριμένο. Οι προοπτικές είναι εξαιρετικά ασθενείς. Τίποτα δεν μου επιτρέπει σήμερα να υποθέσω ότι, σε οποιοδήποτε από αυτά τα δέκα σημεία του προγράμματος, επιτυγχάνεται κάποιου είδους επιχειρησιακή λύση, είτε νομικού είτε πρακτικού χαρακτήρα. Ο επίτροπος κ. Leon Brittan μας είπε χθες ότι υπάρχει μία μικρή συμφωνία πάνω σε ένα από τα σημεία, την οποία δεν είδα ακόμη, και ελπίζω ότι έχει κάποια ουσία. Ωστόσο, είμαι εξαιρετικά απαισιόδοξος σχετικά με τα συγκεκριμένα αποτελέσματα, πρακτικά και νομικά, της Σιγκαπούρης.
Γι'αυτό και ανησυχώ, και μαζί μου και ο εισηγητής κ. Kreissl-Dφrfler και η Επιτροπή Περιβάλλοντος, όσον αφορά αυτά που θα επακολουθήσουν μετά τη Σιγκαπούρη. Και η πρώτη απάντηση στο ερώτημα αυτό πρέπει να είναι, εκ μέρους της Ευρωπαϊκής 'Ενωσης, να αυξήσει το engagement politique της, την πολιτική φυσιογνωμία της, την πολιτική δέσμευσή της, ώστε και οι άλλες περιοχές του κόσμου να αντιληφθούν ότι το ζήτημα του trade and environment είναι για την Ευρωπαϊκή 'Ενωση τόσο σημαντικό όσο οι τηλεπικοινωνίες, τόσο σημαντικό όσο οι άλλοι τομείς τους οποίους έχει προωθήσει με τόση δέσμευση.
Η παράγραφος 72 της εκθέσεως του κ. Kittelmann συνοψίζει τη θέση η οποία έχει καίρια σημασία τόσο για την Επιτροπή Κοινωνικών Υποθέσεων όσο και για την Επιτροπή Περιβάλλοντος. Καταδικάζουμε πράγματι τις στρεβλώσεις του ανταγωνισμού που προκαλούνται από το κοινωνικό και περιβαλλοντικό ντάμπινγκ και ζητούμε την παράκαμψη αυτού του ντάμπινγκ με την εισαγωγή περιβαλλοντικών και κοινωνικών όρων υπό την μορφή τροποποίησης του άρθρου 20 των κανονισμών του Παγκοσμίου Οργανισμού Εμπορίου. Αυτό είναι απόλυτα αναγκαίο. Πιστεύουμε ότι στο άρθρο 20 των κανονισμών του ΠΟΕ πρέπει να εισαχθούν οι βασικές προδιαγραφές εργασίας οι οποίες προέρχονται από τις Συμβάσεις της ΔΟΕ. Οι βασικές αυτές προδιαγραφές θα πρέπει να είναι: ελευθερία των συλλογικών διαπραγματεύσεων, κατάργηση των μορφών εκμετάλλευσης της παιδικής εργασίας, απαγόρευση της καταναγκαστικής εργασίας και κατάργηση των διακρίσεων στην απασχόληση. Πιστεύουμε ότι τα παραπάνω αποτελούν το απόλυτο ελάχιστο που θα πρέπει να ενσωματωθεί στις συμφωνίες του ΠΟΕ αυτή τη στιγμή.
Για εκείνους που θα σκεφθούν ότι κάτι τέτοιο δεν είναι δυνατό, θα τους προέτρεπα να ξανακοιτάξουν τη μελέτη του ΟΟΣΑ, ο οποίος το 1994 ανέλαβε να εξετάσει το εμπόριο, την απασχόληση και τις διεθνώς αναγνωρισμένες προδιαγραφές εργασίας. Αυτή ήταν η έκθεση την οποία εξέτασαν οι Υπουργοί μας τον περασμένο Μάϊο. Η έκθεση καταλήγει στο ότι οι οικονομικές επιπτώσεις των βασικών προδιαγραφών εργασίας - αυτές που διάβασα προηγουμένως - θα είναι μικρές και ότι οι αναπτυσσόμενες χώρες θα έχουν σημαντικά οφέλη χωρίς πολλές πιθανότητες αρνητικών επιπτώσεων στις άμεσες ξένες επενδύσεις. Με άλλα λόγια, από την ενσωμάτωση αυτών των βασικών αρχών εργασίας στο άρθρο 20 των κανονισμών του ΠΟΕ θα υπάρξουν τεράστια κέρδη για όλους.
Iδιαίτερα σημαντικό όμως θα είναι, να συγκροτήσουμε, σ' αυτή τη διάσκεψη, μια ομάδα εργασίας για τα κοινωνικά θεμελιώδη δικαιώματα και τα ελάχιστα στάνταρτ, στον τομέα του εμπορίου. H ομάδα αυτή εργασίας όχι μόνο θα δουλέψει και θα αναλύσει τα προβλήματα - και σαφώς εδώ θα πρέπει να υπάρξει αναφορά στις διεθνώς ισχύουσες συμβάσεις της ΔOE σχετικά με την παιδική εργασία, με την απαγόρευση της αναγκαστικής εργασίας, με τις βασικές ελευθερίες των συνασπισμών - αλλά θα πρέπει εδώ να γίνει λόγος και για τη δυνατότητα κυρώσεων στα πλαίσια του εμπορίου και - πράγμα που είναι ακόμη σπουδαιότερο - για ένα σύστημα θετικών μέτρων, για ένα σύστημα θετικών κινήτρων, ώστε αυτά τα ελάχιστα στάνταρτ να μπορέσουν να εφαρμοστούν τόσο στον τομέα του περιβάλλοντος όσο και στον κοινωνικό τομέα. Aυτό δεν είναι προστατευτισμός, από τη σκοπιά των βιομηχανικών χωρών, αλλά προσπάθεια να επιτύχουμε αξιοπρεπείς συνθήκες παραγωγής και εμπορίου σ' όλες τις χώρες του κόσμου, διότι η ΓΣΔE δημιουργήθηκε κάποτε - κι αυτό ισχύει και για τον ΠOE - για να βελτιώσει το βιοτικό επίπεδο, να εξασφαλίσει πλήρη απασχόληση, να αυξήσει ένα συνεχώς αυξανόμενο πραγματικό εισόδημα και μια αποτελεσματική ζήτηση, να αναπτύξει την πλήρη αξιοποίηση των παγκόσμιων πόρων και να διευρύνει την παραγωγή και την ανταλλαγή αγαθών. Σ' αυτόν το στόχο θα πρέπει να επιμείνει η ΓΣΔE και ο ΠOE. Kαι αυτό, υπέρ του ευρωπαϊκού συμφέροντος.
Yπάρχουν όμως και μερικά ακόμη που θα πρέπει να ληφθούν υπόψη. Στο κάτω-κάτω, το ελεύθερο παγκόσμιο εμπόριο δεν είχε σαν αποτέλεσμα μόνο μια παγκοσμιοποίηση των αγορών, των μεταφορών και των επικοινωνιών, πράγμα που οδηγεί σε σοβαρά προβλήματα ασφαλείας, τα οποία επιτέλους θα πρέπει να πραγματευθούν ως καινούριο θέμα, αλλά και το ότι ολοένα και περισσότερες πολυεθνικές εταιρίες μπορούν να μοιράσουν, κατά κάποιο τρόπο, τον κόσμο μεταξύ τους, με καρτέλ περιοχών και τιμών, με συμφωνίες, με ολιγοπώλια και μονοπωλιακές θέσεις. Aυτό θα πρέπει να παρεμποδιστεί.
Xρειαζόμαστε διεθνείς κανόνες ανταγωνισμού. Aσφαλώς και βοηθούν οι διμερείς συμφωνίες, όπως αυτές μεταξύ της Eυρωπαϊκής Ένωσης και των HΠA, αλλά δεν αποτελούν λύση, μια και δεν είναι μόνο θέμα πληροφοριών, αλλά και στρατηγικών δεδομένων δράσης. Γι' αυτό και θα πρέπει να παρεμποδίσουμε το σχηματισμό καρτέλ και να επιβάλουμε τον έλεγχο των συγχωνεύσεων, ένα είδος anti-trust νόμου και σε διεθνές επίπεδο, και να ενεργήσουμε σύμφωνα με το μοντέλο της ευρωπαϊκής εσωτερικής αγοράς, η οποία, ως γνωστόν, όχι μόνο δεν περιόρισε το ελεύθερο εμπόριο, το άνοιγμα των συνόρων και την ελεύθερη πρόσβαση στην αγορά, αλλά ταυτόχρονα θέσπισε και κανόνες για την ελευθερία του ανταγωνισμού, και συνεπώς και για κάποια κρατική πολιτική, όσον αφορά την τάξη πραγμάτων. Aυτή θα πρέπει να αποκατασταθεί επειγόντως και σε διεθνές επίπεδο, ώστε να μην έχουν το λέγειν, όπως είπαμε, οι εκατό μεγαλύτερες πολυεθνικές επιχειρήσεις που διαθέτουν σήμερα πάνω από το ένα τρίτο της ευημερίας του κόσμου.
Στα πλαίσια της διάσκεψης του ΠOE, υπάρχει ένα αίτημα του Eυρωπαϊκού Kοινοβουλίου που γίνεται τόσο σημαντικό όσο ποτέ άλλοτε: Xρειαζόμαστε όχι μόνο την κοινοβουλευτική συμμετοχή σε κάθε τομέα. Όχι; η EE θα πρέπει, κυρίως, να μιλάει με μια φωνή, αν θέλει ένα έντιμο παγκόσμιο εμπόριο. Γι' αυτό και η τροποποίηση της Συνθήκης και η παραχώρηση της αποκλειστικής διεξαγωγής των διαπραγματεύσεων στην Eυρωπαϊκή Eπιτροπή, στα πλαίσια της Διακυβερνητικής Διάσκεψης του 1996, περιλαμβάνεται, από άποψη εμπορικής πολιτικής, στην αγωγή βελτίωσης της φυσικής κατάστασης της Eυρωπαϊκής Ένωσης, του μεγαλύτερου εμπορικού εταίρου του κόσμου.
Κυρία Πρόεδρε, η παραγωγή προσλαμβάνει παγκόσμιες διαστάσεις και το ίδιο συμβαίνει και με τον τομέα της υφαντουργίας. Η εξέλιξη αυτή δημιουργεί οπωσδήποτε προβλήματα στον τομέα όσον αφορά την προσαρμογή στη νέα εποχή. Μόνο με την πραγματική αναδιάρθρωσή του και με την εισαγωγή καινοτομιών μπορεί να προσαρμοστεί ο κλάδος της υφαντουργίας στην Ευρωπαϊκή Ένωση στους νέους κανόνες του παγκόσμιου εμπορίου. Η ελευθέρωση δημιουργεί σοβαρά προβλήματα στις επιχειρήσεις που δεν προβαίνουν σε αναδιαρθρώσεις και αναπροσαρμογές και που δεν εισάγουν καινοτομίες. Αυτό βεβαίως δεν επιτρέπεται να οδηγήσει σε κατάχρηση των κανόνων που αφορούν τις ποσοστώσεις και το αντιντάμπινγκ. Κατ'αυτό τον τρόπο γίνονται συχνά αδικαιολόγητες προσφυγές, κατάσταση με την οποία δεν συμφωνώ καθόλου.
Η πολιτική και η εφαρμογή των διατάξεων για τις ποσοστώσεις και το αντιντάμπινγκ δημιουργούν προβλήματα για τους εισαγωγείς και για το εμπόριο εν γένει. Η παγκοσμιοποίηση μπορεί να λειτουργήσει σωστά μόνο εφόσον λειτουργεί σωστά το εμπόριο. Πολλά εμπορεύματα παραμένουν στα λιμάνια επειδή δεν μπορούν να εισαχθούν. Είχα έρθει και στο παρελθόν σε ρήξη με τον Sir Leon Brittan σχετικά με τον τρόπο με τον οποίο εφαρμόζεται η πολιτική του αντιντάμπινγκ καθώς και με τη διαχείριση των ποσοστώσεων. Όσον αφορά αυτές τις τελευταίες δημιουργούνται προβλήματα. Γι'αυτά δεν ευθύνεται μόνο η Επιτροπή, αλλά και το γεγονός ότι πρόκειται για άυλα σχήματα τα οποία δεν είναι δυνατό να τύχουν της κατάλληλης διαχείρισης. Όμως, έχω σοβαρές αντιρρήσεις απέναντι στον ισχυρισμό ότι η κατάσταση αυτή προκαλεί σημαντικές ζημιές στους εισαγωγείς.
Κύριε Πρόεδρε, κ. Επίτροπε, κκ. συνάδελφοι, ενώ πλησιάζουμε στη Διάσκεψη της Παγκόσμιας Οργάνωσης Εμπορίου (ΠΟΕ) της Σιγκαπούρης, η άψογη έκθεση του κ. Kittelmann περιέχει ένα μεγάλο αριθμό συστάσεων στις κυβερνήσεις, θέματα που είναι γνωστά από πολύ καιρό και δεν έχουν ακόμη βρει μια λύση, καθώς και νέες θαρραλέες προτάσεις, όπως εκείνες σχετικά με τους κανονισμούς σε πολυμερή βάση ή για τη συμβατότητα εμπορίου - περιβάλλοντος. Ομως, μου φαίνεται ότι το σημαντικότερο πολιτικό θέμα είναι ένα μήνυμα κοινωνικής πρότασης για τον επόμενο αιώνα για την Ευρώπη, που η εξέλιξη των ανταλλαγών σε παγκόσμια κλίμακα μας προκαλεί να διαμορφώσουμε. Νομίζω ότι η αμερικανική κοινωνία, με τις τελευταίες προεδρικές εκλογές, έχει απαντήσει στην πρόκληση: η εξέλιξη σε παγκόσμια κλίμακα δεν μπορεί να αποφευχθεί, δεν αποτελεί απειλή στην ευμάρεια των πλουσίων χωρών, όπως ήθελε η αντιδραστική δεξιά. ο καθένας πρέπει να καταβάλει όλες τις δυνατές προσπάθειες για να εξασφαλίσει το μέλλον του. το Κράτος εγγυάται τις προσωπικές ελευθερίες, και δεν αποτελεί μία εξουσία που εισβάλει στη ζωή των πολιτών. Αντίστροφα, η πορεία ενός εκατομμυρίου μετριοπαθών, κυρίως προερχόμενων από τις μεσαίες τάξεις, το τελευταίο Σάββατο στη Ρώμη, δείχνει μία ανησυχία στην οποία οι ευρωπαϊκές κυβερνήσεις δεν έχουν ακόμη δώσει απάντηση. Οπως γράφει η κ. Barbara Spinelli σε ένα κύριο άρθρο της στην εφημερίδα «La Stampa» του Τορίνου, με τίτλο «Η αστική τάξη που έχασε τον δρόμο της» ο ευρωπαίος πολίτης διερωτάται για το μέλλον, δυσανασχετεί για τον φόρο για την Ευρώπη, όχι επειδή έχει γίνει ξαφνικά αντιευρωπαϊστής, αλλά επειδή γνωρίζει ότι οι θυσίες προέρχονται από τον παγκόσμιο ανταγωνισμό και ζητεί να εκπονηθεί ένα σχέδιο ανάπτυξης, ζητεί να διασωθεί η εμπειρία ενός αιώνα που προσπάθησε να βρει την ισορροπία μεταξύ της αλληλεγγύης και των ατομικών ελευθεριών. Η Ευρώπη ζητά από τους αρχηγούς της να εκπονήσουν ένα κοινωνικό σχέδιο που να συμβιβάζει την πλήρη απασχόληση με υψηλά επίπεδα κοινωνικής προστασίας.
Πρόεδρε, θα ήθελα με την ευκαιρία που μου προσφέρεται να τονίσω τη σημασία της έκθεσης του συναδέλφου Kittelmann, ο οποίος κατόρθωσε να παρουσιάσει με ομοιογενή τρόπο μία μεγάλη ποικιλία θεμάτων. Είναι αλήθεια ότι στη Διάσκεψη της Σιγκαπούρης θα εξετασθούν όλες οι πτυχές της οικονομικής μας ζωής και των εξωτερικών οικονομικών σχέσεών μας και όχι μόνο τα αποκαλούμενα παραδοσιακά θέματα. Συνεπώς, τα συμπεράσματα που θα εξαχθούν στη Σιγκαπούρη θα έχουν καθοριστική σημασία για τη διατήρηση ενός πολυμερούς συστήματος ελεύθερου εμπορίου καθώς και για τις τρέχουσες ή και ενδεχομένως νέες διαπραγματεύσεις. Από θεσμική άποψη, τα θέματα που θα συζητηθούν στη Σιγκαπούρη εμπίπτουν εν μέρει στην αποκλειστική αρμοδιότητα της Ένωσης και εν μέρει στις αρμοδιότητες που μοιράζεται με τα κράτη μέλη. Έτσι δημιουργείται μία δύσκολη κατάσταση, δεδομένου ότι, μετά τη διαγραφή του άρθρου 116, η Συνθήκη δεν υποχρεώνει τα κράτη μέλη να συντονίζουν τις πολιτικές τους στους τομείς που εμπίπτουν στη δικαιοδοσία τους.
Όμως, στο πλαίσιο της ΚΕΠΠΑ, τα κράτη μέλη υποχρεούνται να συντονίζουν τις δράσεις τους στους κόλπους διεθνών οργανισμών καθώς και διεθνών διασκέψεων και να προβάλλουν κοινές θέσεις. Στη συνέχεια, το Συμβούλιο υποχρεούται, σύμφωνα με το άρθρο Ι7 της Συνθήκης του Μάαστριχτ να ενημερώνει και να ζητεί τη γνώμη του Κοινοβουλίου κατά τον πρέποντα τρόπο. Αυτό είναι ακόμη πιο σημαντικό αν αναλογισθούμε ότι τα συμπεράσματα της Σιγκαπούρης δεν θα είναι επίσημες συμφωνίες αλλά κείμενα που θα αναφέρουν μία πολιτική βούληση, τα οποία δεν καθιστούν απαραίτητη τη διαβούλευση με το Ευρωπαϊκό Κοινοβούλιο, ούτε την εφαρμογή της διαδικασίας Luns-Westerterp εκ μέρους του Συμβουλίου. Αυτό είναι και το πλαίσιο εντός του οποίου πρέπει να θεωρηθεί η τροπολογία αριθ. 27 που καταθέσαμε. Εννοείται ότι η πρόθεσή μας δεν είναι να αμφισβητήσουμε τις αρμοδιότητες της Ένωσης στο χώρο της κοινής εμπορικής πολιτικής, αλλά να υπενθυμίσουμε στα κράτη μέλη τις υποχρεώσεις τους, ιδιαιτέρως απέναντι στο Ευρωπαϊκό Κοινοβούλιο, ακόμα και όσον αφορά τους τομείς που εξακολουθούν να εμπίπτουν στην αρμοδιότητά τους. Εν ολίγοις, με την τροπολογία αυτή επιθυμούμε να επικυρώσουμε και να τονίσουμε το δικαίωμα ενημέρωσης του Ευρωπαϊκού Κοινοβουλίου.
Ενόψει της διακυβερνητικής διάσκεψης, αυτά τα θεσμικά προβλήματα καθιστούν σαφές ότι είναι απαραίτητο να ασκηθεί από την Ένωση μία αποτελεσματική και συνεκτική εξωτερική πολιτική. Για το σκοπό αυτό είναι απαραίτητο να υπάρχει σαφής κατανομή των αρμοδιοτήτων, να δημιουργηθούν θεσμικοί μηχανισμοί οι οποίοι επιτρέπουν στην Ευρωπαϊκή Ένωση να εκφράζεται στο εξωτερικό με μία φωνή και να ενισχύσει τη θέση και τη δράση της στο διεθνή χώρο. Κυρία Πρόεδρε, έχω την τιμή να ηγούμαι της αντιπροσωπείας του Κοινοβουλίου σε αυτόν τον Παγκόσμιο Οργανισμό Εμπορίου και θα καταβάλω κάθε δυνατή προσπάθεια ώστε οι απόψεις της Ένωσης να συμπεριλαμβάνουν σε επαρκή βαθμό τις απόψεις του Κοινοβουλίου.
Κυρία Πρόεδρε, κύριοι βουλευτές, κύριε Επίτροπε, το Ευρωπαϊκό Κοινοβούλιο καθορίζει σήμερα πολιτικές θέσεις όσον αφορά τον Παγκόσμιο Οργανισμό Εμπορίου και ορισμένες από τις τομεακές πτυχές του. Το έγγραφο της Επιτροπής για την κλωστοϋφαντουργία και την ένδυση απέχει κατά πολύ από όσα ζητούσαμε και περιμέναμε. Βασίζεται σε περιορισμένες μελέτες, οι οποίες έχουν εκπονηθεί με αισιόδοξα σενάρια, δημιουργεί καταπραϋντικά μέτρα που θα συνοδεύσουν την ενδεχόμενη παρακμή της κοινοτικής κλωστοϋφαντουργίας αντί να καθορίσει ένα συγκεκριμένο και συνεκτικό σχέδιο για την προστασία της.
Σε αυτό το πλαίσιο εγκατάλειψης δεν μας εκπλήττει η πρόσφατη πρόταση των προς απελευθέρωση προϊόντων στη δεύτερη φάση ένταξης των κλωστοϋφαντουργιών στον Παγκόσμιο Οργανισμό Εμπορίου. Σε αυτήν περιλαμβάνονται ευαίσθητα προϊόντα, ενώ υπήρχε η δυνατότητα να προταθεί μία δέσμη εντελώς απαλλαγμένη από προϊόντα αυτού του είδους. Γι'αυτό, ελπίζουμε ότι το Συμβούλιο Υπουργών θα απορρίψει αυτό τον κατάλογο που ενέκρινε η Επιτροπή και θα διαγράψει σε αυτόν, διότι είναι δυνατό, κάθε ευαίσθητο για την κοινοτική κλωστοϋφαντουργία προϊόν.
Η έκθεση σχετικά με το θέμα ουσίας του Παγκόσμιου Οργανισμού Εμπορίου απέχει πολύ από το αναγκαίο και το ευκταίο. Δεν αναλύει τη σημερινή κατάσταση της διαδικασίας απελευθέρωσης και παγκοσμιοποίησης στο πλαίσιο του ΠΟΕ, δεν κρίνει τις συνέπειες από τους σημερινούς προσανατολισμούς των εθνικών οικονομιών, σχεδόν περιφρονεί το ρόλο που πρέπει να διαδραματίσει η ΠΟΕ. Αντίθετα από όσα δηλώνει η GATT και o ΠOE, οι προσανατολισμοί αυτοί δεν προήγαγαν την ευημερία και την απασχόληση. Τα δεκαοκτώ εκατομμύρια ανέργων στην Ευρωπαϊκή 'Ενωση ή η έκθεση των Ηνωμένων Εθνών σχετικά με την επιδείνωση του χάσματος μεταξύ φτωχών και πλούσιων χωρών αποτελούν τη μεγαλύτερη διάψευση αυτής τη ομολογίας πίστεως.
Η έκθεση αυτή έχει στόχο, λοιπόν, να προωθήσει και να εμβαθύνει τους ισχύοντες προσανατολισμούς, απορρίπτοντας την αναζήτηση εναλλακτικών λύσεων. Δεν μας προκαλεί απορία, επομένως, το γεγονός ότι συστήνει να προχωρήσουμε στη γεωργική απελευθέρωση, επιδιώκοντας την αναθεώρησή της σε συνάρτηση με συμφέροντα τρίτων και επιδιώκοντας την εγκατάλειψη της κοινοτικής προτίμησης, δεν μας εκπλήττει το γεγονός ότι προσπαθεί να ανατρέψει τη μετάβαση που υποστηρίζει η ίδια η έκθεση Moniz, δεν μας εντυπωσιάζει το γεγονός ότι τάσσεται υπέρ της πλήρους απελευθέρωσης των υπηρεσιών, των τηλεπικοινωνιών, των επενδύσεων.
Κυρία Πρόεδρος, πιστεύω ότι κανένας σ΄ αυτήν την Συνέλευση δεν αμφισβητεί το γεγονός της ανάγκης ύπαρξης διεθνώς αναγνωρισμένων κανόνων για το εμπόριο. Η ΠΟΕ καθώς και η ίδια η αρχή βάσει της οποίας ιδρύθηκε είναι καλές. Πέραν αυτού όμως, οι αρχές που αποτελούν τη βάση της λειτουργίας της ΠΟΕ είναι κάτι διαφορετικό. Διαπιστώνουμε πράγματι στο ίδιο το κείμενο της συνθήκης ότι η ιεράρχιση των αξιών είναι η εξής: πάνω απ΄ όλα αύξηση της παραγωγής και του εμπορίου των αγαθών και των υπηρεσιών. Αυτή είναι η απόλυτη προτεραιότητα σε σχέση με οποιαδήποτε άλλη σχέση. Ο στόχος της αειφόρου ανάπτυξης είναι επικουρικός και η συνθήκη του Ρίο έχει ξεχασθεί ενώ η προστασία του περιβάλλοντος, ο σεβασμός των κοινωνικών δικαιωμάτων και τα ατομικά δικαιώματα είναι απόντα. Χωρίς θεσμούς με την ίδια παγκοσμιότητα και οι οποίοι να διαθέτουν πραγματική υπερεθνική εξουσία όπως η ΠΟΕ δεν πιστεύω ότι θα αλλάξουμε πολλά πράγματα.
Τι υπάρχει πράγματι σ΄ αυτές τις συμφωνίες της ΠΟΕ, πέρα απ΄ αυτά που είπαμε σήμερα; Υπάρχει ένα άρθρο 16 που αναφέρει ότι κάθε κράτος πρέπει να εξασφαλίσει τη συμμόρφωση των νόμων του, των κανονισμών του και των διοικητικών του διαδικασιών με τις υποχρεώσεις του, όπως αυτές διατυπώνονται στις συνθήκες. Αυτό έχει ως αποτέλεσμα τι; Αυτό έχει ως αποτέλεσμα μια λογική εξάρθρωσης κάθε κοινωνικής και περιβαλλοντιικής νομοθεσίας στα λεγόμενα αναπτυγμένα κράτη. Το διαπιστώνουμε ήδη στην Ευρωπαϊκή Ένωση. Μια σειρά νομοθεσιών της Ευρωπαϊκής Ένωσης απειλούνται. Μπορώ να τις αναφερω κατά σειρά: τα δόκανα, την συμφωνία για τη ΣΕΒ, τις ορμόνες στο κρέας, τη σοκολάτα, τη μπανάνα, και τελευταία σημερα την νομοθεσία για τα νέα είδη διατροφής υπό παρασκευή.
Πρόεδρε, αξιότιμοι κύριοι συνάδελφοι, η έκθεση αυτή στηρίζεται σε μεγάλο βαθμό στην απόλυτη κυριαρχία του ελεύθερου εμπορίου. Όλα τα άλλα θέματα θεωρούνται υποδεέστερα. Κατά τη γνώμη μου, βρισκόμαστε αντιμέτωποι με μία αυξανόμενη παγκοσμιοποίηση η οποία προξενεί φόβους, με την αύξηση των πολυεθνικών επιχειρήσεων και του αριθμού των συγκεντρώσεων. Η έκθεση αυτή διαπνέεται από το πνεύμα ότι το σύνολο της προβληματικής του Παγκόσμιου Οργανισμού Εμπορίου πρέπει να θεωρηθεί αποκλειστικά σε συνάρτηση με την αυξανόμενη παγκοσμιοποίηση.
Παράλληλα, στην έκθεση δεν αποδίδεται παρά δευτερεύουσα σημασία, για παράδειγμα, στη θέση και τη συμμετοχή των αναπτυσσόμενων χωρών οι οποίες βρίσκονται σε διαφορετικά στάδια εξέλιξης. Λίγη σημασία αποδίδεται επίσης και σε συμπληρωματικούς κανόνες, οι οποίοι δεν πρέπει να θεωρηθούν ανεξάρτητα από τη βιώσιμη ανάπτυξη. Αναφέρομαι στους κανόνες για το περιβάλλον, στους κοινωνικούς κανόνες, σε διεθνείς κανόνες, στην απαγόρευση της παιδικής εργασίας, της καταναγκαστικής εργασίας, στην ισότητα των δύο φύλων, το δικαίωμα του συνεταιρίζεσθαι. Τα στοιχεία αυτά πρέπει να θιγούν επίσης στα πλαίσια των συνομιλιών που διεξάγουμε στους κόλπους του Παγκόσμιου Οργανισμού Εμπορίου. Δυστυχώς όμως η στάση μας δεν είναι ενιαία. Διαφωνούμε ακόμη και στους κόλπους της Ευρωπαϊκής Ένωσης.
Οι μεγαλύτερες διεθνείς επιχειρήσεις κυριαρχούν στην ουσία επί των διεθνών οργανισμών χωρίς να υπόκεινται κατ'οιονδήποτε τρόπο σε δημοκρατικό έλεγχο. Κατ'αυτό τον τρόπο είμαστε υποχρεωμένοι να κάνουμε μία ουσιαστική επιλογή μεταξύ δύο παγκόσμιων προτύπων. Ή επιλέγουμε να δώσουμε απόλυτη προτεραιότητα στην αύξηση της ορθολογικής οργάνωσης, της παραγωγικότητας, της ευελιξίας, των μετατοπίσεων, ή θα επιλέξουμε να δώσουμε προτεραιότητα σε άλλες βασικές αξίες που θα πρέπει και θα μπορεί να εφαρμόζονται από την Ευρωπαϊκή Ένωση στη νέα διεθνή κατάσταση που διαμορφώνεται. Στις αξίες αυτές συμπεριλαμβάνονται η αναγνώριση του πεπερασμένου χαρακτήρα των ανθρώπινων πόρων και η επίγνωση του ότι πρέπει να αναπτύξουμε και να δημιουργήσουμε κοινωνικοοικονομικά πρότυπα που να είναι προσανατολισμένα στο μέλλον. Η GATT και ο ΠΟΕ επιλέγουν το παλαιό μοντέλο, ένα μοντέλο που είναι αντίθετο ακόμη και με προηγούμενες δεσμεύσεις που αναλήφθηκαν και συμφωνίες που υπογράφηκαν, όπως αυτή του Ρίο. Το τελικό κείμενο του Παγκόσμιου Οργανισμού Εμπορίου περιλαμβάνει 22.000 σελίδες σε παραρτήματα. Το συνολικό κείμενο έπρεπε ή να γίνει αποδεκτό ή να απορριφθεί. Θα ήθελα να παραθέσω ένα παράδειγμα ενός τμήματος του κειμένου αυτού.
Κυρία Πρόεδρος, στο πλαίσιο της διεθνούς οργάνωσης του εμπορίου διαθέτουμε μια νέα διεθνή οργάνωση, σ΄ έναν κόσμο που διαθέτει αποτελεσματικότατες οργανώσεις όπως το γνωρίζουν όλοι οι Ζαϊρινοί στη Goma. Ο κύριος Kittlemann όμως είναι εξαιρετικά αισιόδοξος, με μια αισιοδοξία θα έλεγα «ρικαρδιανή» ή «μπριτενική». Η διεθνής οργάνωση του εμπορίου θα ηθικοποιήσει, θα οδηγήσει σ΄ ένα κώδικα καλής συμπεριφοράς. Σίγουρα δεν θα μιλήσουμε για το Πακιστάν και την Ινδία, για την εκμετάλλευση των παιδιών και για τις νομισματικές διακυμάνσεις. Όταν το δολλάριο αντιστοιχούσε σε πέντε γαλλικά φράγκα, οι Ηνωμένες Πολιτείες κατείχαν το 40 % της παγκόσμιας αγοράς δημητριακών, ενώ όταν αντιστοιχούσε σε εννέα δεν κατείχαν παραπάνω από το 25 %. Όλα αυτά είναι δευτερεύοντα. Το βασικό είναι να υπάρξει μια διευθέτηση των διαφορών. Αλλωστε όλος ο κόσμος γνωρίζει ότι το σύστημα αυτό λειτουργεί για τα κρέατα με ορμόνες και για τις μπανάνες.
Θα υπάρξουν ομάδες αποτελούμενες από τρία μέλη τα οποία θα έχουν επιλεγεί από έναν κατάλογο 15 διαιτητών και οι διαιτητές αυτοί θα είναι τόσο ελεύθεροι να φέρουν προσκόμματα στις Ηνωμένες Πολιτείες όσο ελεύθερος είναι ο κύριος Boutros - Boutros Gali. Θα υπάρχει ένα όργανο για την άσκηση εφέσεως που θα αποτελείται από 7 μέλη με τις Ηνωμένες Πολιτείες και τους σκλάβους της, την Νέα Ζηλανδία, τις Φιλιππίνες, την Αίγυπτο καθώς και τη Γερμανία για την οποία γνωρίζουμε ότι ήταν απολύτως ελαστική με την Chiquita η οποία χρηματοδοτεί το σοσιαλιστικό κόμμα και το κόμμα των φιλελευθέρων στην υπόθεση της μπανάνας.
Ο κ. Sonneveld μας μίλησε για ορισμένους τομείς της γεωργίας, εγώ θα ήθελα να υπενθυμίσω και άλλους, εκείνους των μεσογειακών προϊόντων που είχαν λιγότερη προστασία στο πλαίσιο της ΚΑΠ, περισσότερα προβλήματα στην υλοποίηση των συμφωνιών της GATT και σε ορισμένες περιπτώσεις έδειξαν την πραγματική μεταρρύθμιση των κοινών αυτών οργανώσεων της αγοράς. Τα προβλήματα προέκυψαν όταν η Ευρωπαϊκή Ενωση διαχειρίστηκε τις συμφωνίες αυτές, με μια κάπως αμυντική στάση, και κρατώντας κάπως χαμηλούς τόνους. Ημουν στην πόλη του Cork, στη Διάσκεψη που οργάνωσε η Ευρωπαϊκή Επιτροπή σχετικά με το μέλλον της αγροτικής πολιτικής. Είχε πολύ ενδιαφέρον, όμως πιστεύω ότι η πραγματική δοκιμασία θα είναι στην ουσία η αναθεώρηση της πολιτικής της αγοράς στον γεωργικό τομέα, που πρέπει να αξιοποιήσει ουσιαστικά τόσο τα περιβαλλοντικά θέματα όσο και εκείνα που έχουν σχέση με την αγροτική πολιτική. Από την άποψη αυτή, οι νέες διαπραγματεύσεις που θα ξεκινήσουν το 1999, δηλαδή σε ένα όχι μακρινό μέλλον, με την πρόκληση της διακοπής των επιδοτήσεων για την παραγωγή, θα είναι η πραγματική δοκιμασία και για τη μεταρρύθμιση της πολιτικής των αγορών της Ευρωπαϊκής Ενωσης. Οι Αμερικανοί το έχουν ήδη κάνει πράξη με το δικό τους Farm Bill και κυρίως μας προτείνουν μια επιθετική στρατηγική σε σχέση με την εξαγωγή των μη επιδοτούμενων προϊόντων διατροφής και γεωργίας. Νομίζω ότι πρέπει να κάνουμε κτήμα μας τις εμπειρίες αυτές.