Na wczorajszych posiedzeniach Rady Ministrów Rolnictwa oraz Komisji Rolnictwa i Rozwoju Wsi ogłosiłam również informację o 280 milionach euro dla gospodarstw mleczarskich. Aby móc szybko wypłacić te pieniądze, potrzebuję podstawy prawnej w artykule 186. Pomysł jest taki, aby pieniądze przydzielić w krajowych kopertach na podstawie produkcji w latach 2008-2009 i oczywiście w ramach pułapu dla kwot krajowych, a następnie rozprowadzić je w niedyskryminacyjny sposób między gospodarstwa mleczarskie, które kryzys dotknął najbardziej. Powtarzam, że abyśmy mogli skorzystać z takiej możliwości, w artykule 186 musimy uwzględnić mleko.
Kiedy mówię, że zapowiedziałam możliwość zaproponowania 280 milionów euro, muszą państwo wiedzieć, że decyzję w sprawie tej kwoty będzie musiała podjąć władza budżetowa, czyli Parlament Europejski i Rada Ministrów Finansów, na posiedzeniu Rady ECOFIN, które odbędzie się 19 listopada. Powiedziałam również wczoraj, że są to ostatnie pieniądze, którymi dysponuję, z wyjątkiem 300 milionów euro pełniących rolę zabezpieczenia koniecznego do uniknięcia dyscypliny finansowej. Koniecznie muszę wyraźnie zaznaczyć, że artykuł 186 nie daje Komisji nieograniczonego pełnomocnictwa do proponowania wszelkich pomysłów, jakie jej przyjdą do głowy. Na obecnym etapie mogę jedynie powiedzieć, że kandyduje tu prywatne przechowywanie produktów, do których może należeć ser, pod warunkiem, że sytuacja na rynku będzie uzasadniała taki ruch.
Panie przewodniczący, pani komisarz, panie i panowie! Bardzo mnie cieszy, że Parlament przyjął dzisiaj zdecydowaną większością głosów wniosek o zastosowanie trybu pilnego. W ten sposób wysłaliśmy naszym gospodarstwom mleczarskim sygnał, nie uchylając się od odpowiedzialności. W przeciwieństwie do mniejszości moich kolegów posłów z innych grup, w przedmiotowym wniosku o zastosowanie trybu pilnego dostrzegamy dodatkowe narzędzie, służące zapewnieniu gospodarstwom mleczarskim pomocy w tych trudnych czasach.
Jeśli chodzi o moją własną grupę, to opinie na temat programu wykupu również bardzo się różnią. Program musiałby być obowiązkowy, żeby przynieść jakiekolwiek efekty. Nie widzę jednak większości, która poparłaby to w tym Parlamencie czy w Radzie. Ponadto program taki byłby nie do przyjęcia dla niektórych państw członkowskich, gdyż byłby równoznaczny ze zmniejszeniem równowagi oraz kwot. Proponowanie zwiększenia kwot dla grup priorytetowych to proponowanie decyzji, która już obowiązuje na mocy prawa.
w imieniu grupy ALDE. - Panie przewodniczący! Ja również chciałbym podziękować pani komisarz za to, że przyszła tu dzisiaj, aby dokładniej wyjaśnić, o jakie uprawnienia się ubiega. Pani komisarz! Przede wszystkim dziękuję za pozytywną reakcję na rezolucję przyjętą w tej Izbie dnia 27 września. Popieram działania, które pani podjęła na rzecz ustabilizowania bardzo poważnej sytuacji, w której znalazły się gospodarstwa mleczarskie. Z zadowoleniem przyjmuję także pani informację o 280 milionach euro na restrukturyzację.
Jeśli chodzi o pierwszą część pani wniosku, to musimy sobie wszyscy zadać dzisiaj pytanie, czemu prosi się nas o zatwierdzenie pilnych środków na tak późnym etapie i czy środki te pomogą naprawić rynek? Zaznaczyła bowiem pani w swoim wystąpieniu, że zaczynamy dostrzegać pierwsze oznaki poprawy. Nie jestem pewien, czy proponowane zmiany kwot spowodują dużą różnicę, ale z uwagi na dobrowolność ich stosowania przez państwa członkowskie nasza grupa z pewnością nie będzie się sprzeciwiała wprowadzeniu tych zmian.
w imieniu grupy ECR. - Panie przewodniczący! Przede wszystkim chcę powiedzieć, że naturalnie popieram tę decyzję i sądzę, że wczorajsza debata w komisji oraz dzisiejsza na posiedzeniu plenarnym pozwalają nam rozjaśnić nieco całą sytuację. Uważam, że przyczyną frustracji wielu gospodarstw mleczarskich jest fakt, że chociaż odczuły one w pewnym stopniu to, co pan poseł Lyon nazwał oznakami poprawy, to wspomniane pieniądze nie wpłynęły jeszcze na ich konta. Skutkuje to zatem pewną frustracją wśród rolników prowadzących gospodarstwa mleczarskie. Wielu z nich od dawna boryka się z kłopotami finansowymi. To dobrze, że mamy możliwość prowadzenia przydatnej dyskusji, ponieważ teraz zgadzam się z koniecznością stosowania artykułu 186 w celu jak najszybszego przekazania tych pieniędzy bezpośrednio producentom. Uważam to za wyzwanie.
Faktem jest, że w czasach, kiedy tak zdecydowanie narzuca się nam traktat lizboński, możemy być jedynie zdziwieni, że chcą państwo narzucić również przedmiotowy artykuł 186, przyznający państwu pełne uprawnienia. Przecież mieli państwo takie uprawnienia i to one doprowadziły do tego, że opowiedzieli się państwo za uwolnieniem kwot, które pogrążyło nas w dzisiejszym kryzysie, a które było korzystne wyłącznie dla przetwórców i dystrybutorów, ponieważ nawet dzisiaj Europejski Trybunał Obrachunkowy zaznacza, iż ceny konsumpcyjne przetworów mlecznych w latach 2000-2007 wzrosły o 17 %, natomiast ceny producenta spadły o 6 %.
(HU) Pani komisarz! Będę oczywiście głosowała za przyjęciem wniosku, chociaż mam świadomość, że ta jałmużna nie rozwiąże problemów, z którymi borykają się rolnicy. Mam jednak trzy pytania. Pierwsze z nich brzmi: jakimi doświadczeniami zaowocował ten kryzys pani zdaniem? Czy wyciągnęliśmy z niego jakieś wnioski? Pani komisarz! Kryzysu tego nie spowodowała żadna klęska żywiołowa, tsunami czy inne tego rodzaju zdarzenie, lecz szereg złych decyzji i z gruntu nietrafiona polityka rolna. Patrząc w przyszłość, co może pani obiecać rolnikom? Jak mogą uniknąć podobnego kryzysu w przyszłości? Chciałabym, aby udzieliła mi pani jasnej i szczegółowej odpowiedzi.
Przechodzę do kolejnego pytania. Na wczorajszym posiedzeniu komisji powiedziała pani, że państwa członkowskie mogą wykorzystać tę kwotę pieniędzy w dowolny sposób. Co to dokładnie znaczy? Czy państwa członkowskie będą mogły sprawiedliwie podzielić te pieniądze, aby nie trafiły one do przedsiębiorstw i dużych gospodarstw rolnych, lecz do drobnych producentów rolnych, gospodarstw rodzinnych, które są w największej potrzebie i których źródła utrzymania zależą od tych pieniędzy? Rolnicy ci są w najgorszej sytuacji. Kolejna duża grupa, którą należy uwzględnić, to rolnicy z nowych państw członkowskich, zwłaszcza drobni producenci rolni. Jak pani chce wyeliminować niemożliwą do zaakceptowania dyskryminację, wynikającą z faktu, że przykładowo my, Węgrzy, musieliśmy oddać nasz rynek w całości Unii Europejskiej, natomiast otrzymaliśmy jedynie drobną część dotacji? W jaki sposób i kiedy ta niesprawiedliwość i nierówność zostaną wyeliminowane?
Nie mamy zatem innego wyboru, jak tylko poprzeć inicjatywy Komisji, chociaż mogą się one wydawać nam nieodpowiednie. Dlatego właśnie Grupa Postępowego Sojuszu Socjalistów i Demokratów w Parlamencie Europejskim głosowała dzisiejszego ranka za przyjęciem trybu pilnego. Zaproponujemy jednak i będziemy się domagali, aby Parlament Europejski był na bieżąco informowany o środkach, które zostaną przyjęte w nadchodzących dniach w ramach uprawnień, które teraz przekazujemy Komisji. Uczynimy wszystko, co w naszej mocy, aby przywrócić równowagę na rynku, która zagwarantuje producentom odpowiednie zyski, stosownie do zapewnień, które ponownie zawarto w traktacie lizbońskim.
Jeżeli mogłabym wypowiedzieć się na temat odbiegający nieco od faktycznego zakresu tej debaty, nie możemy rozwiązywać jedynie pilnych problemów. Musimy również znaleźć czas i energię, by poczynić polityczne plany ustanowienia wspólnej polityki rolnej dla Europy, polityki silnej, zrównoważonej, elastycznej i takiej, która eliminowałaby najgorsze konsekwencje niestabilności cen, jakich możemy się spodziewać. Chcę, aby wieś w Europie była zdolna do życia, a wieś nie przeżyje bez rolników i zwierząt!
(DE) Panie przewodniczący! Niestety, pan poseł Bové nie mógł być dzisiaj obecny, a zatem przemawiam ponownie. Mam więcej pytań do pani komisarz. Czy naprawdę i poważnie uważa pani, że wypłacenie tych pieniędzy położy kres protestom? Jak już wcześniej mówiłem, jestem przekonany, że podjęta dziś rano przez Parlament decyzja równała się wręczeniu Komisji czeku in blanco, ponieważ nie wiemy, co ona zamierza z nią zrobić. Powtórzę: Komisja nie służy rozwiązaniu problemu, ale w rzeczywistości sama stanowi ten problem. Tej opinii będę się trzymał.
Pani komisarz! Mam do pani jeszcze pytanie. W przypadku wszystkich programów nieustannie powtarza się o konieczności wspierania restrukturyzacji. Czym według pani jest restrukturyzacja? Czy naprawdę pani uważa, że powinniśmy nadal rozdawać pieniądze, zachęcając drobniejszych producentów rolnych do rezygnacji, aby móc dofinansować większe gospodarstwa? Polityka ta nie prowadzi już skutecznie do celu. Musimy zapewnić, aby pieniądze wykorzystywano w sposób celowy, szczególnie w celu zachowania struktur w regionach o niekorzystnym położeniu, które są w największym niebezpieczeństwie.
Wbrew panującej opinii, koniecznie należy zmienić kierunek wspólnej polityki rolnej, w której za sprawą kolejnych reform rozmontowano instrumenty służące regulowaniu rynku, kwot i praw do wytwarzania, co doprowadziło do stopniowego porzucania sektora przez tysiące producentów. Tysiące miejsc pracy znalazło się w stanie niepewności: całe rodziny uzależnione od gospodarki rolnej, zwłaszcza od rynku mleczarskiego. Zagrożone są ogromne regiony, w których coraz częściej będziemy doświadczali porzucania rolnictwa, co z kolei będzie miało drastyczne konsekwencje społeczne i skutki dla środowiska.
To wszystko skłania do natychmiastowej interwencji w celu przywrócenia sprawiedliwych cen dla producentów, lecz działania takie będą wymagały większych środków od tych, które się teraz udostępnia. Powtarzamy, że sytuacja przede wszystkim wymaga środków o większym zakresie, które nie byłyby wyłącznie łagodzące, takich jak zaprzestanie corocznego zwiększania kwot mlecznych, przywrócenie ich do poziomów z okresu poprzedzającego decyzję o ich zwiększeniu oraz uchylenie decyzji o zniesieniu systemu kwot do 2015 roku.
Panie przewodniczący! Mamy kryzys w przemyśle mleczarskim i w tym miejscu chciałbym przekazać moje podziękowanie oraz wyrazy szacunku pani komisarz, która w porę podjęła działania, w mojej opinii jak najbardziej właściwe. Uważam, że kwota 280 milionów euro to kwota realna i zostanie z zadowoleniem przyjęta przez podmioty z danej gałęzi przemysłu. Zostałem przekonany, że konieczne będzie udzielenie pełnomocnictw w ramach artykułu 186 w celu dostarczenia tego świadczenia producentom w stosownej chwili, a zatem popieram ten wniosek. Popieram, chociaż wolałbym, abyśmy ograniczyli to przyzwolenie w czasie, najdalej do 2013 roku.
Zapowiedziana wczoraj kwota 280 milionów euro jest mile widziana, ale to jedynie plaster opatrunkowy, gdyż problem ma dużo szerszy zakres. We wrześniu Izba głosowała za udostępnieniem kwoty 600 milionów euro. Aby okazać solidarność, zwłaszcza z drobnymi gospodarstwami rolnymi, tę kwotę należałoby utrzymać. Kolejnym priorytetowym działaniem Komisji musi być rozwiązanie całej sprawy podaży mleka. Jestem o tym stanowczo przekonany. Do czasu rozwiązania tej sprawy będziemy się borykali z coraz większymi problemami i plastry opatrunkowe szybko nam się skończą.
Komisja ma teraz szansę działać szybko i powinniśmy jej pozwolić wykorzystać tę szansę, a czyniąc to powinniśmy zawsze wykazywać gotowość do nadzorowania jej działań. Poprawka złożona w imieniu Grupy Europejskiej Partii Ludowej (Chrześcijańskich Demokratów) przez pana posła Deßa pozwoli nam to robić razem. Wspominana tak często kwota 280 milionów euro to zaledwie kropla w morzu potrzeb. Musimy jednak mieć na uwadze, że mamy koniec roku budżetowego. Musimy zrozumieć, że po prostu nie ma więcej pieniędzy.
Jak powinniśmy sobie poradzić z całą sytuacją? Chcielibyśmy, aby kwota 280 milionów euro trafiła do gospodarstw mleczarskich, które kryzys dotknął najbardziej. Mówimy o rynku mleka, ale naprawdę rozmawiamy o ludziach i obszarach wiejskich, których chcemy chronić, co powtarzamy zawsze przy okazji debat na inne tematy. Pani komisarz! Proszę poprzeć fundusz mleczarski! Dzisiaj po południu pan komisarz Šemeta opowiedział się za tym funduszem przy okazji wystąpienia w debacie na temat budżetu. Chciałabym to wyraźnie podkreślić. Bardzo mnie to ucieszyło. My również pilnie potrzebujemy tego sygnału, natomiast pieniądze są w budżecie na 2010 rok.
Jeżeli program tego rodzaju ma być uwieńczony powodzeniem, musi być obowiązkowy, a nie dobrowolny. Uważam, że dobrowolny wykup kwot mlecznych przyniesie efekt odwrotny od zamierzonego i to nie tylko dlatego, iż będzie to na początku oznaczało dalsze zwiększenie kwot, co będzie później bardzo trudno znowu utrzymać w ryzach. Wykupując kwoty mleczne ponownie nadamy im wartość finansową, a główną konsekwencją tego będzie ograniczona możliwość zapewnienia równowagi. W moim odczuciu muszę odrzucić każdy środek, który ograniczałby równowagę. Zachowywanie równowagi to szczególnie ważne narzędzie, zwłaszcza w okresie znoszenia kwot mlecznych, gdyż umożliwia poszczególnym gospodarstwom lepsze rozeznanie na rynku.
(RO) Chciałbym zadać pani komisarz pytanie oraz podziękować jej za obecność w tej Izbie. Powiedziała pani, że środki obiecane na fundusze w celu wsparcia rynku mleczarskiego będą przydzielane państwom członkowskim na podstawie wskaźnika historycznego, czyli ujmując inaczej - na podstawie wynegocjowanych kwot. Wiele państw członkowskich twierdzi jednak, że kwoty te są niesprawiedliwe. W istocie to właśnie dlatego wiele państw członkowskich domaga się deregulacji przedmiotowego rynku. Na przykład produkcja w niektórych państwach członkowskich jest niewystarczająca, by zaspokoić ich własną konsumpcję. Czy nie sądzi pani, że stosowanie historycznego wskaźnika utrzyma tę niesprawiedliwość...
(BG) Chciałabym wyrazić zadowolenie z decyzji Rady i Komisji, aby przydzielić dodatkowo 280 milionów euro na dopłaty do produkcji mleczarskiej w 2010 roku. To wyraźny sygnał dla wszystkich, którzy na co dzień doświadczają negatywnych konsekwencji kryzysu. Nalegam, aby ta prawidłowa reakcja nie była jednorazowym rozwiązaniem gospodarczym, ale częścią ukierunkowanej, długoterminowej strategii na rzecz odbudowy, stabilizacji oraz rozwoju tego sektora w Europie. Dlatego właśnie ważne jest, aby uwzględnić środki, które zamierza przyjąć każde państwo członkowskie. Chciałabym zwrócić uwagę na fakt, że Bułgaria może jedynie częściowo zaakceptować wnioski dotyczące zmiany rozporządzenia nr 1234. Nalegamy, aby w projekcie znalazł się wyraźny zapis, że państwa członkowskie będą korzystały z możliwości zarządzania krajowymi kwotami mlecznymi według własnego uznania. Bardzo ważne jest zachowanie możliwości wyboru istniejącego systemu wykupu i redystrybucji kwot mlecznych za pośrednictwem rezerwy krajowej. Nie możemy sobie pozwolić na to, by przetrzymywać lub gromadzić płatności od producentów, ponieważ sektor bułgarski jest w trakcie modernizacji. W przeciwnym razie producenci bułgarscy nie będą konkurencyjni nawet po 2015 roku.
Po drugie chciałbym jednak wrócić do historii, po to żeby za chwilę porozmawiać o przyszłości. Otóż pamiętamy wspaniałe lata, kilkanaście miesięcy temu, kiedy rolnicy otrzymywali bardzo dobrą cenę za mleko. W tym samym czasie rolnicy korzystali z dużych dotacji unijnych na unowocześnienie tego sektora. Ważne jest więc, żebyśmy planowali przyszłość w oparciu o te doświadczenia i wyciągnęli wnioski z błędów, bo one na pewno tutaj były, jak i również zastanowili się, jak planować rozwój tego sektora, dysponując pieniędzmi zarówno na dopłaty bezpośrednie, na rozwój obszarów wiejskich i jednocześnie dysponując też takim instrumentem, jakim są kwoty mleczne.
(PL) Pani komisarz! Stawiam pytanie - na co chce Komisja przeznaczyć te 280 milionów euro? Czy na dalszą restrukturyzację, czy może lepiej, jak chciało tego 21 państw członkowskich, na zastrzyk dla rynku, na mechanizmy rynkowe? Rolnicy chcą, żeby przeznaczyć te pieniądze właśnie na mechanizmy wsparcia. Oni nie są obecnie w stanie zaciągać kolejnych kredytów, poprawiać wydajność. Nie są w stanie kontynuować obecnie modernizacji, bo stracili płynność. Nie chcą teraz kupować chłodziarek, dojarek, to nie jest moment na dalsze inwestycje. Te 280 milionów euro daje niespełna 2 euro na tonę mleka produkowanego w Unii Europejskiej.
Muszę powiedzieć, że wniosek dotyczący wykupu kwot wprawia mnie w zakłopotanie. Sama pani powtarzała całymi miesiącami, że bieżący kryzys nie wynika z systemu kwot i mając to na uwadze osobiście nie sądzę, by przedmiotowy wniosek w sprawie wykupu był całkowicie konsekwentny. Na koniec chciałabym także powiedzieć, że nie możemy na tym poprzestać. Musimy nadal podejmować działania, zwłaszcza w odniesieniu do rynku mleczarskiego na trudnych obszarach, na obszarach górskich, na których po prostu nie ma alternatywy dla gospodarstw mleczarskich.
Pani komisarz! Austria zawsze była przeciwna stopniowemu znoszeniu kwot. W porządku, wybrała pani swój kierunek i konsekwentnie go się trzyma. Oczywiście postaramy się przygotować na to naszych rolników i zapewnić im możliwie największą pomoc. Pomimo najszerszych chęci nie mogę zrozumieć pani wniosku dotyczącego programu dobrowolnego wykupu kwot. Jeżeli go zastosujemy, doprowadzi to do wzrostu wartości i cen właśnie tych kwot, które stopniowo się znosi. Jak powinniśmy to wytłumaczyć austriackim rolnikom?
komisarz. - Panie przewodniczący! Po uważnym wysłuchaniu dyskusji dzisiejszego wieczora stwierdzam, że z niektórych wystąpień można wysnuć wniosek, iż jest to nasz pierwszy krok na rzecz zapewnienia pomocy dla rynku mleczarskiego w Unii Europejskiej. Nic bardziej mylnego. Jestem całkowicie pewna, że przynajmniej niektórzy z państwa wiedzą, co się dzieje od stycznia tego roku, kiedy zabraliśmy się za przechowywanie publiczne i prywatne, interwencję oraz refundacje wywozowe. Latem podjęliśmy wiele różnych działań i sądzę, że powinniśmy sporządzić specjalne opracowanie, aby dokładnie przekazać nowym posłom do tego Parlamentu informacje na temat działań podejmowanych od stycznia tego roku.
Jeśli chodzi o dzisiejsze dwa wnioski, to muszę powtórzyć, że system wykupu nie jest nowym systemem. Państwa członkowskie mogą już z niego korzystać, jeżeli chcą pomóc konkretnym gospodarstwom mleczarskim zamykającym działalność. To jest oferta i dlatego nie chcę, aby była obowiązkowa; to możliwość zapewnienia pomocy rolnikom, którzy zaprzestają działalności. Wykupioną kwotę państwa członkowskie mogą zachować w rezerwie krajowej i rozprowadzić ją w późniejszym terminie, jeżeli sobie tego życzą. To była jedna część dyskusji.
Inna część, która wzbudziła dzisiaj dużo większe zainteresowanie, dotyczyła artykułu 186. Powodem objęcia działalności gospodarstw mleczarskich zakresem artykułu 186 jest zapewnienie nam możliwości szybkiego reagowania. Nawiasem mówiąc, nie widzę żadnych powodów, aby nie uwzględniać działalności gospodarstw mleczarskich w artykule 186, skoro obejmuje on już obszary wchodzące w zakres sektora mięsnego. Ogólnie ujmując, wszyscy ci, którzy obawiają się, że Komisja dostanie czek in blanco i będzie robiła, co zechce, powinni mieć na uwadze, iż artykuł 186 jest ze swej natury bardzo korzystnym systemem, umożliwiającym pomoc osobom borykającym się z problemami, przez zapewnienie bardzo szybkiej reakcji. Nie ma zatem mowy o czeku in blanco. Jak zapewne państwu wiadomo, sprawa będzie omawiana na forum Komitetu Zarządzającego.
Sądzę, że wiele spraw jest źle rozumianych. Kwota 280 milionów euro nie jest przeznaczona na restrukturyzację. Jest to po prostu możliwość dokonania szybkiej wypłaty niezwłocznie po dopełnieniu formalności, zatwierdzeniu na listopadowym posiedzeniu Rady ECOFIN i podpisaniu budżetu na 2010 rok. Oznacza to, że możemy działać niezwłocznie, co nie byłoby możliwe bez podstawy w postaci artykułu 186. Nie jest to zatem restrukturyzacja. Jak już wcześniej powiedziałam, daje to państwom członkowskim możliwość wypłaty środków z krajowego budżetu najbardziej potrzebującym.
Odpowiem na niektóre szczegółowe pytania. Chciałabym powiedzieć, że organizacje producentów są doskonałym rozwiązaniem. W rzeczywistości są one konieczne. Objaśniałam to wcześniej na posiedzeniu plenarnym, zwłaszcza przy okazji dyskusji na temat systemu owoców i warzyw. Jeżeli rolnicy tracą czas i energię na konkurowanie między sobą zamiast konkurować z silnym sektorem sprzedaży detalicznej, to wiadomo, kto wygra, a kto straci. Dlatego doradzam współpracę, która zagwarantuje dużo silniejszą pozycję w całym łańcuchu żywnościowym.
Mobilizacja, mająca miejsce od tygodni wśród producentów mleka na rzecz ratowania ich dotkniętego kryzysem sektora, doprowadziła do utworzenia przez Komisję Europejską "funduszu mlecznego” w kwocie 280 milionów euro. Pani komisarz Fischer Boel poddała się zatem naciskom po tym, jak przez całe tygodnie była głucha na rozpaczliwe wołania rolników będących na skraju bankructwa. Przedmiotowy środek finansowy jest jednak śmiesznie mały i ma jedynie na chwilę uspokoić producentów. Nie pomoże on wcale w rozwiązaniu problemu w danym sektorze, który zmierza do planowanego zniesienia kwot mlecznych. Producenci mleka nie chcą jałmużny, lecz chcą regulacji rynku, aby mogli sprzedawać mleko po cenach, które pozwolą im godnie żyć ze swej pracy i zapewnić przyszłość dzieciom. Poprzez swój upór w narzucaniu dogmatu wolnej i uczciwej konkurencji, Unia Europejska pozostawi tysiące rolników na łasce prawa rynku i tylko tyle. To taki sam ultraliberalizm, który co miesiąc pozbawia zatrudnienia tysiące pracowników przemysłu. Trzeba pilnie położyć kres tej rzezi.
Cieszy mnie porozumienie, do którego zasadniczo doszli ministrowie rolnictwa na posiedzeniu Rady w Luksemburgu w kwestii specjalnej pomocy dla rynku mleczarskiego w kwocie 280 milionów euro. W wymiarze UE kwota ta to dodatkowo jeden cent pomocy na litr mleka, co całkowicie nie ma znaczenia. Po tym, jak przez kilka miesięcy Komisja Europejska stawiała wyraźny opór, teraz nieco ugięła się pod presją ze strony rolników, 21 państw członkowskich, w tym Węgier, oraz Parlamentu Europejskiego, które żądały już dodatkowych środków dla sektora podczas nieformalnego posiedzenia w Brukseli w ostatni poniedziałek. Pomimo spóźnionych środków ze strony UE, rząd węgierski podjął szybkie działania, by wspomóc gospodarstwa mleczarskie i uczynił wszystko, by udzielić im pomocy, mając na uwadze dostępne środki budżetowe. Węgry udzieliły pomocy rynkowi mleczarskiemu, wykorzystując w tym celu wszystkie środki finansowe, które można było rozdzielić w ramach zasobów na rozwój obszarów wiejskich oraz w ramach europejskiego programu rozwoju gospodarczego. Oprócz nas tylko Łotwa i Malta mają tak dobre wskaźniki. Węgierskie gospodarstwa mleczarskie otrzymają bezpośrednio około 3,3 miliona euro z przedmiotowych 280 milionów, czyli w przybliżeniu równowartość 890 milionów forintów. Rząd węgierski ma wolną rękę przy podejmowaniu decyzji, w jaki sposób wykorzystać te pieniądze. Komisja zasugerowała jedynie, że ta specjalna pomoc powinna trafić do producentów najbardziej potrzebujących i sugestia ta pokrywa się z węgierskimi celami. Po zatwierdzeniu budżetu na 2010 rok, pomoc ta zostanie wypłacona na początku następnego roku.
Wszyscy widzieliśmy zdjęcia ze scen spowodowanych ostatnimi kryzysami żywności. Ceny produktów rolniczych, nie tylko żywnościowych, wzrosły w bardzo krótkim czasie. Był to śmiertelny cios dla wielu krajów rozwijających się, które zależą w dużej mierze od importu żywności i już wcześniej znajdowały się na krawędzi. Miejmy nadzieję, że niniejsze sprawozdanie dotyczące międzynarodowego handlu surowcami rozwiąże niektóre z tych problemów. Przecież wszyscy podjęliśmy zobowiązanie zwalczania głodu i biedy, przystępując do tzw. milenijnych celów rozwoju. Sekretarz generalny Organizacji Narodów Zjednoczonych Ban Ki-moon przestrzegał ostatnio, że wzrost cen żywności zagraża najważniejszym postanowieniom milenijnych celów rozwoju tj. ograniczeniu biedy na świecie. Najwyższy czas na podjęcie pilnych środków.
Ostatni kryzys żywnościowy w szczególności wykazał, że żywność nie jest zwykłym surowcem. Jeżeli nie jesteśmy w stanie zaspokoić nawet tej podstawowej potrzeby zapewnienia pożywienia dla ludzi, retoryka rozwoju jest niewiele warta. Dlatego powinniśmy być ostrożni z traktowaniem żywności jako towaru handlu międzynarodowego, takiego jak wszystkie inne. Kraje rozwijające się zostały nawet zmuszone do deregulacji swojej polityki żywnościowej i przejścia z produkcji nastawionej na zaspokojenie zapotrzebowania w kraju na produkcję na eksport. Taka jest polityka Międzynarodowego Funduszu Walutowego, Banku Światowego, ale także Stanów Zjednoczonych i Unii Europejskiej - wszystkie wymienione wyżej podmioty nałożyły takie wymagania. W konsekwencji zniesienia ceł ochronnych i subsydiów wiele krajów rozwijających się stało się niezwykle wrażliwych na wahania cen żywności i surowców. Weźmy na przykład Haiti - kraj, który wcześniej był samowystarczalny w zakresie produkcji ryżu. W 1995 r. Międzynarodowy Fundusz Walutowy zmusił to państwo do zmniejszenia ceł na ryż. Subsydiowany przez państwo ryż ze Stanów Zjednoczonych zalał rynek, a produkcja krajowa upadła. Dzisiaj trzy czwarte ryżu konsumowanego na Haiti jest importowane ze Stanów Zjednoczonych.
Mam nadzieję, że niniejsze sprawozdanie może nam dać narzędzia, dzięki którym poradzimy sobie z problemami i wyzwaniami spowodowanymi niepewnym handlem surowcami. Kwestie, na których koncentrujemy się w tym sprawozdaniu to wspieranie krajów rozwijających się w różnicowaniu ich gospodarek, tak aby mogły zmienić sytuację, w której eksportują tylko jeden lub dwa surowce, a zaczęły wykorzystywać bardziej zaawansowane modele produkcyjne, obejmujące więcej wysoko przetworzonych produktów. Podkreślamy ponadto wagę elastyczności naszej polityki rozwojowej. Musi ona dać tym krajom możliwość rozwijania potencjału i instrumentów polityki gospodarczej na przykład w celu wspierania rozwoju krajowego rolnictwa. Zwracamy się także do Komisji, aby dokonała przeglądu finansowego planu FLEX, którego celem jest ustabilizowanie cen surowców. Zajmujemy się także wymiarem równości w handlu surowcami, a raczej jej brakiem. Jest niezwykle ważne, abyśmy brali pod uwagę kwestie równości płci w ramach negocjacji międzynarodowych umów handlowych.
Wszystkie środki należy wykorzystać maksymalnie. Zrównoważona i spójna polityka w sprawie dostępu do surowców powinna zatem łączyć w sobie następujące elementy: po pierwsze negocjacje gwarantujące zobowiązania międzynarodowe podjęte w ramach WTO i stosunków dwustronnych; po drugie stosowanie zasad WTO i istniejących umów; i po trzecie środki miękkie takie jak dialog i tworzenie sojuszy. Żaden z tych elementów nie jest nowy, ale o ich sile zdecyduje ich łączenie i jednolite stosowanie. Będziemy o tym jeszcze dyskutować z wiodącymi podmiotami w tym zakresie podczas konferencji w tym roku.
Mając na uwadze jak ważny jest dostęp do surowców, Komisja z zadowoleniem przyjmuje rozmowy w Parlamencie na ten temat. Komisja w szczególności popiera poprawki do pierwszego projektu tego sprawozdania. Sprawozdanie podkreśla teraz wyraźniej, jak ważna jest ta kwestia. Sprawozdanie proponuje metody rozwiązania problemu w sposób konstruktywny w drodze stosowania umów i negocjacji z krajami partnerskimi. Jesteśmy gotowi do pełnej współpracy z Parlamentem w zakresie tworzenia i dalszego wdrażania naszej strategii.
Jestem bardzo zadowolony z wyników naszych rozważań w komisji, niemniej obawiam się, że poseł sprawozdawca w swoim oryginalnym projekcie, poza trafnymi spostrzeżeniami na temat krajów rozwijających się, zupełnie rozminął się z korzyściami dla europejskiego przemysłu. Komisja Handlu Międzynarodowego dodała nową pierwszą część sprawozdania dotyczącą interesu naszego europejskiego przemysłu. Charakter tych interesów stał się rzeczywiście krystalicznie przejrzysty. Musimy zasadniczo skoncentrować się na dostarczeniu surowców dla europejskiego przemysłu. Jak słusznie zauważył pan komisarz, mamy wiele problemów w tym względzie.
Powinniśmy zrobić wszystko, co w naszej mocy, nie tylko w ramach prowadzonych przez nas negocjacji wielostronnych, ale także dwustronnych, żeby zagwarantować rzeczywiście swobodny dostęp do rynków surowców. Fakt, że Komisja dała zielone światło w negocjacjach w sprawie przystąpienia Ukrainy do WTO i zaakceptowała pewien margines swobody w zakresie nakładania opłat wywozowych, jest nie do przyjęcia i stanowi zły przykład. Zaakceptowanie przez nas podwójnych cen w związku z przystąpieniem Arabii Saudyjskiej do WTO stanowi układ, który spowodował wiele poważnych problemów dla europejskiego przemysłu petrochemicznego i jest także nie do przyjęcia. Nie jestem nadto zadowolony, obserwując, co się teraz dzieje w odniesieniu do przystąpienia Rosji do WTO i zwracam się do Komisji, żeby z dużą starannością zapewniła, żeby nie zostały wprowadzone dalsze środki zakłócające handel.
Jest oczywiste, że musimy podejmować wysiłki w odpowiednich forach, a w szczególności w ramach Światowej Organizacji Handlu, tak aby osiągnąć konsensus mający na celu ułatwienie dostępu do surowców. Nie możemy w tym czasie doprowadzić do zaniedbania kolejnej bardzo istotnej kwestii: mamy teraz nową sytuację na wschodzących rynkach w odniesieniu do produktów żywnościowych i energii. Dlatego też Unia Europejska, główny importer surowców, powinna traktować tą sprawę ze szczególną uwagą. Z jednej strony musimy brać pod uwagę wpływ, jaki nowa sytuacja może wywrzeć w świecie, gdyż może ona prowadzić do zbyt dużej presji na konsumpcję surowców, jednocześnie powodując bardzo negatywne konsekwencje w odniesieniu do ochrony środowiska oraz organizacji gospodarczej i społecznej w krajach rozwijających się; z drugiej strony musimy dbać o nasze własne interesy i rozumieć nasze własne trudności.
Wzrost cen żywności coraz częściej prowadzi do zamieszek na ulicach - potrzebujemy nowej strategii, jeżeli chcemy poradzić sobie z tą sytuacją. Nowy kryzys może zabić więcej ludzi niż terroryzm w okresie sześciu lat od 11 września. Politycy i rządy może jeszcze nie zauważyli, że biedni tego świata coraz częściej patrzą na głód swoich własnych dzieci. Szczególnie dotknięta będzie Afryka, gdzie ceny towarów wzrosły ponad dwukrotnie w okresie ostatnich 12 miesięcy i dalej rosną z powodu spekulacji, niedoborów i zmieniających się modeli produkcji. Wiodącą przyczyną jest wzrastający popyt w Azji Wschodniej i konsekwencje dla podaży w postaci braku inwestycji w rolnictwo. Zmiany klimatu pisane językiem powodzi, susz i bijących rekordy wysokich temperatur tylko pogarszają sytuację, szczególnie dla tych najbiedniejszych na świecie. Dlatego też mam nadzieję, że przyjmiemy tę rezolucję.
(EL) Pani przewodnicząca, panie komisarzu! Niewątpliwie konkurencyjność naszych europejskich przedsiębiorstw zależy w dużej mierze od zaopatrzenia w surowce. Dlatego też dzisiaj potrzebujemy zintegrowanej strategii, która zapewni nam dostęp do rynków na świecie. Tak strategia pomoże nam zapewnić współpracę międzynarodową, zgodną z prawem konkurencję, sprawiedliwy handel i przestrzeganie ograniczeń wynikających z istotnych bodźców rozwojowych w krajach słabiej rozwiniętych. Pomoże nam ona także w promocji inwestycji w badania nad przyjaznymi środowisku technologiami, w rozwój i w recykling.
komisarz. -Pani przewodnicząca! Chciałbym podziękować szanownym posłom za ich wystąpienia. Całkiem jasno odnieśli się w nich państwo do wyzwań, które przed nami stoją. Jest także całkiem jasne, że z jednej strony powinniśmy zapewnić zrównoważony przebieg naszych prac, koncentrując się przede wszystkim na biedniejszych krajach w oparciu o sprawiedliwość, o której mówił pan poseł Crowley; z drugiej strony musimy także zabezpieczyć zasady sprawiedliwego handlu dla dostępu naszego przemysłu do surowców. Faktem jest, że Unia Europejska jest importerem netto surowców i tak pozostanie.
W sprawozdaniu domagamy się podjęcia pilnych środków odnoszących się do zmian klimatu. Także handel musi podjąć odpowiedzialność w tym względzie. Musimy ograniczyć wszystkie niepotrzebne emisje i transport. Handel w dużej mierze obejmuje produkty, które mogłyby być równie dobrze wytwarzane na poziomie lokalnym. Powinniśmy ułatwić handel produktami ekologicznymi i sprzyjać inteligentnej technologii ochrony środowiska. Jeżeli tak nie zrobimy i handel nie podejmie swoich zobowiązań, to niedługo nie będziemy mieli żadnych surowców na sprzedaż, a w takiej sytuacji nie będziemy mieli też co jeść. Jest niezwykle ważne, abyśmy poważnie potraktowali naszą odpowiedzialność względem klimatu!
autor. - Panie przewodniczący! Jak już powiedziano, Unia Europejska jest największym pojedynczym donatorem na rzecz Kambodży i jesteśmy jak najbardziej uprawnieni do wezwania kambodżańskich władz nie tylko do podjęcia reform politycznych i instytucjonalnych służących tworzeniu demokratycznego państwa, opierającego się na rządach prawa oraz poszanowaniu wolności i praw podstawowych, ale również do okazania woli skutecznego przeciwdziałania powszechnej pladze korupcji, masowym akcjom wylesiania powodującym przesiedlenia ludności, grabieniu ziemi i zorganizowanej turystyce seksualnej, do odrzucenia obecnej kultury bezkarności i do postawienia przed obliczem sądów wszystkich osób zaangażowanych w takie działania.
Konieczne jest również zagwarantowanie swobodnego i uczciwego wyrażania poglądów politycznych, bez zastraszania czy szykanowania. W szczególności powinniśmy wyrazić nasze zaniepokojenie postępowaniem wobec przywódcy opozycji, Sama Rainsy'ego i skazaniem go na 12 lat więzienia pod zarzutem gestu, którego charakter uznaje się za symboliczny i czysto polityczny. Szczególnie niepokojące jest to, że utrzymanie tego wyroku uniemożliwiłoby udział Sama Rainsy'ego w wyborach parlamentarnych w 2013 roku i spowodowało konsekwencje znacznie wykraczające poza jego przypadek, ponieważ niewątpliwie wpłynie on na całą opozycję.
autorka. - Panie przewodniczący! Pan Rainsy, przywódca opozycji, został zaocznie skazany na 12 lat więzienia. Jego proces był niezgodny z międzynarodowymi normami uczciwego i bezstronnego procesu sądowego, a skazanie go nastąpiło z pobudek politycznych. Podobne oskarżenia wobec członków partii opozycyjnej są dość częste i pokazują, że w Kambodży nie istnieje bezstronny wymiar sprawiedliwości. Te decyzje sądów stanowią naruszenie podstawowych praw człowieka, w tym wolności wypowiedzi i prawa do uczciwego procesu.
Zdecydowanie sprzeciwiam się skazaniu Sama Rainsy'ego i osób mu podobnych, które korzystają z wolności wypowiedzi, wzywam więc rząd Kambodży do zawrócenia z obecnej drogi tyranii. Na arenie międzynarodowej musimy przypomnieć władzom Kambodży, by dążyły do wprowadzenia demokracji i nie stosowały prawa wybiórczo przeciwko prawom jednostki. W szczególności wzywam Komisję do przypomnienia władzom Kambodży, żeby nie wykorzystywały nowych przepisów dotyczących organizacji pozarządowych do ograniczania działalności opozycji i społeczeństwa obywatelskiego.
w imieniu grupy PPE. - (FI) Panie przewodniczący! Sposób traktowania Sama Rainsy'ego to zaledwie wierzchołek góry lodowej jeśli idzie o autorytarną kontrolę, jaką partia rządząca w Kambodży sprawuje w celu wywierania politycznego wpływu na sądy, aby uciszyć krytykę pod swoim adresem. Oczywiście głównym celem tego rządu jest uciskanie społeczeństwa obywatelskiego i wspieranie systemu jednopartyjnego. Znajduje to wyraz również w wyroku wobec Sama Rainsy'ego, będącym próbą uniemożliwienia mu startu w wyborach w 2013 roku.
Jak już tu wspomniano, UE jest największym pojedynczym donatorem na rzecz Kambodży, dlatego w przedmiotowej rezolucji nie możemy zadowolić się li tylko potępieniem licznych przypadków naruszania praw człowieka w tym kraju, braku sprawnego systemu sądownictwa oraz upolitycznienia sił zbrojnych. Musimy też w jednoznacznych słowach przypomnieć o umowie o współpracy obowiązującej między UE a Kambodżą oraz o jej art. 1, w którym wzywa się do przestrzegania praw człowieka. Jeżeli swobody obywatelskie będą w dalszym ciągu lekceważone, trzeba będzie wyciągnąć konsekwencje, a UE musi uwarunkować dalszą pomoc od wyraźnej poprawy sytuacji w zakresie praw człowieka.
Zasadniczo ostatecznym celem wyroku wydanego we wrześniu jest uniemożliwienie przywódcy opozycji kandydowania w mających się odbyć za ponad dwa lata wyborach, co na zawsze udaremni szanse Kambodży na ustanowienie demokracji. Oprócz żądań zgłaszanych wobec władz Kambodży w przedmiotowej rezolucji, w której zwracamy się o zaprzestanie prześladowań politycznych, chciałabym również zwrócić się do wysokiej przedstawiciel Unii Europejskiej do spraw zagranicznych o wywarcie niezbędnego nacisku na władze, aby ponownie podjęły reformy polityczne i instytucjonalne konieczne dla ustanowienia prawdziwej demokracji.
w imieniu grupy Verts/ALE. - (DE) Panie przewodniczący! Kambodża to piękny kraj o bogatej historii, ale zarówno kraj, jak i jego historia mają swoje ciemne strony. Najnowsze problemy obejmują znikanie ludzi, którzy są więzieni bez wyroku, wysoki poziom korupcji, nielegalną konfiskatę ziemi i nielegalny wyrąb lasów. Jako posłów do Parlamentu Europejskiego najbardziej zaniepokoić nas powinno porywanie z ulicy ludzi, którzy krytykują i ujawniają te praktyki, wytaczanie im fikcyjnych procesów, a następnie wtrącanie ich do więzienia.
Sam Rainsy, przywódca kambodżańskiej opozycji, padł ofiarą poważnych prześladowań. Został wybrany do parlamentu, ale w 1995 roku go z niego wyrzucono. Udało mu się jednak wrócić. W trakcie kampanii wyborczej doszło do kilku ataków na niego, a w jednym z nich zginęło 80 osób. Miałem zaszczyt odwiedzić go w Kambodży. Okazało się, że jest osobą nastawioną bardzo pokojowo, gorącym zwolennikiem demokracji i praw człowieka. Teraz na podstawie wątpliwych przesłanek został skazany na 12 lat więzienia za gest o znaczeniu symbolicznym.
Każdy, kto więzi przywódcę partii opozycyjnej, więzi również znaczną część reprezentowanych przez niego obywateli kraju. Każdy, kto więzi przywódcę partii opozycyjnej i uniemożliwia mu udział w kolejnych wyborach, blokuje proces demokratyczny, łamiąc prawa obywatelskie i prawa człowieka. Uważam, że nie powinniśmy się na to godzić, wzywam więc Komisję, aby przede wszystkim zażądała przestrzegania art. 1 umowy o współpracy zawartej z Kambodżą. Stwierdza się w nim, że przestrzeganie praw człowieka w Kambodży jest warunkiem wstępnym udzielenia pomocy przez Unię Europejską.
Miałem okazję być dwukrotnie w Kambodży. Po raz pierwszy dwa lata temu wraz z misją obserwacyjną Parlamentu Europejskiego podczas wyborów parlamentarnych, po raz drugi pół roku temu. Muszę powiedzieć, że Kambodża to kraj, który w ostatnich latach rozwijał się bardzo szybko (chodzi mi o rozwój gospodarczy), podobnie zresztą jak inne kraje tego regionu świata. Niestety wraz z szybkim rozwojem gospodarczym nie mamy do czynienia z procesem demokratyzacji tego kraju. Nie ma bowiem prawdziwej demokracji bez silnych mediów, które kontrolują partię rządzącą, bez silnej opozycji, bez silnego sektora organizacji pozarządowych.
Wyrok na Sama Rainsy'ego, zresztą nie pierwszy, jest kolejnym ciosem w opozycję. Jeżeli wyrok ten zostanie utrzymany, Sam Rainsy nie będzie mógł startować w kolejnych wyborach parlamentarnych, chociaż cieszy się dosyć dużą popularnością w swoim kraju. Wyrok jest o tyle zastanawiający, że w dalszym ciągu, po ponad 30 latach od upadku reżimu Czerwonych Khmerów, bardzo wielu przywódców reżimu w Kambodży nie zostało osądzonych. Z całą pewnością kwestionowanie granicy kambodżańsko-wietnamskiej nie służy stabilizacji w regionie, jednak sprawę tę należy rozwiązać na drodze politycznej a nie poprzez wyrok sądowy.
Chociaż dostrzegam istotny postęp, jaki dokonał się w Kambodży od czasu obalenia reżimu Pol Pota, to z poirytowaniem przyjęłabym decyzję kambodżańskiego rządu o rezygnacji w połowie drogi z procesu tworzenia systemu demokratycznego, do czego, niestety, doszło w bardzo wielu krajach. Kambodża podpisała kilka porozumień międzynarodowych - w tym umowę o współpracy z Unią Europejską - których celem było zagwarantowanie podstawowych praw obywatelom tego kraju i wdrożenie na jego terytorium zasad demokracji. Unia Europejska musi w jednoznaczny sposób wezwać rząd Kambodży do realizacji jego zobowiązań.
(RO) Jak już wspomniano, wobec Sama Rainsy'ego wydano dwa wyroki więzienia. Wyrok 10 lat więzienia, który obecnie otrzymał za rzekome szerzenie dezinformacji i fałszowanie urzędowych dokumentów, dodano do wcześniejszego wyroku 2 lat więzienia. Jak już powiedzieli moi koledzy i koleżanki, to oczywista próba zablokowania jego udziału w przyszłych wyborach. W tej całej historii kolejnym aspektem jest zastosowana procedura, w której Sama Rainsy'ego skazano zaocznie w ramach procesu, który odbywał się za zamkniętymi drzwiami i w którym - według niektórych sprawozdań - doszło do licznych nieprawidłowości.
Istnieje jednak pewien promyk nadziei. Kambodża zaakceptowała wszystkie zalecenia Rady Praw Człowieka ONZ, zawarte w powszechnym przeglądzie okresowym. Dostrzegamy również przyjęcie nowego kodeksu karnego i prawa antykorupcyjnego. Oczywiście będziemy musieli sprawdzić jak stosuje się je w praktyce. Będziemy w dalszym ciągu przypominać Kambodży o zaleceniach przedstawionych w przeszłości przez nasze misje obserwatorów wyborczych. Ważnym celem jest ustanowienie skutecznego komitetu praw człowieka. Z zadowoleniem przyjmujemy zgłoszony przez rząd zamiar dalszych działań w tej sprawie i rządową inicjatywę ustanowienia wspólnego forum z organizacjami społeczeństwa obywatelskiego.
Nie ma alternatywy wobec cierpliwego dialogu. Jeżeli nie będziemy uważani za istotną instytucję dla rozwoju tego kraju, stracimy szansę wpływania na bieg wydarzeń. A jednak nadal wiele możemy uczynić w Kambodży na wszystkich szczeblach, począwszy od kancelarii premiera aż po społeczeństwo obywatelskie. Musimy w dalszym ciągu wspierać korzystne inicjatywy, które Kambodża podejmuje na rzecz praw człowieka, rozwoju i równouprawnienia, a jednocześnie opowiadać się za prawdziwie pluralistyczną demokracją parlamentarną, większą wolnością prasy i większą niezależnością wymiaru sprawiedliwości.
na piśmie. - Sytuacja w zakresie praw człowieka w Kambodży jest coraz bardziej niepokojąca. Mamy do czynienia z problemem jaskrawego naruszania praw człowieka przez autorytarny rząd, który powoli ogranicza struktury demokratyczne. UE, będąca największym dawcą pomocy dla Kambodży, powinna podjąć szybkie działania na rzecz ochrony obywateli Kambodży i uspokojenia ich, że proces demokratyczny nie zostanie powstrzymany. Chciałbym skorzystać z tej możliwości, aby zwrócić się do rządu Kambodży o pilne i terminowe respektowanie sprawozdania, sporządzonego przez specjalnego sprawozdawcę ONZ. Przypadek Sama Rainsy'ego rzuca więcej światła na niesprawiedliwość, do jakiej dochodzi w Kambodży, gdzie pan Rainsy, będący przywódcą partii opozycyjnej i posłem do parlamentu, padł ofiarą czegoś, co można określić jedynie mianem celowych wysiłków służących ograniczeniu wszelkiej opozycji wobec panującego rządu autorytarnego. Należy położyć kres praktykom oskarżania i zatrzymywania wszystkich osób postrzeganych jako zagrożenie dla rządu. Ponadto obywatele nadal nie mają żadnej gwarancji niezależności i bezstronności wymiaru sprawiedliwości. Ten Parlament musi natychmiast zająć się tymi problemami i je rozwiązać, aby uspokoić obywateli Kambodży, że w dalszym ciągu popiera ich prawo do demokracji i go broni.
Czwarta informacja: 10 grudnia w Sztokholmie odbędzie się uroczystość wręczenia tegorocznych nagród Nobla. Za niedopuszczalne uważamy próby wywierania nacisków przez władze Chin na państwa członkowskie Unii Europejskiej, aby nie uczestniczyły w tej ceremonii. Parlament Europejski niestrudzenie zabiega o poszanowanie podstawowych i niezbywalnych praw każdego człowieka na całym świecie, nie wyłączając oczywiście Chin. Podczas grudniowych uroczystości Unię Europejską i tym samym Parlament Europejski reprezentować będzie szef delegacji Unii Europejskiej w Norwegii.
Szczyt w Kopenhadze okazał się o wiele mniejszym krokiem naprzód, niż chciała Unia Europejska, ale był to jednak krok naprzód. Sto dziewięć krajów - zarówno uprzemysłowionych, jak i rozwijających się, które są wspólnie odpowiedzialne za ponad 80 % światowej emisji gazów cieplarnianych - obecnie oficjalnie włączyło do porozumienia swoje cele redukcji emisji i działania. Inaczej mówiąc, pojawiła się szansa prowadzenia przez nas dalszych działań na podstawie tego zdecydowania i przekształcenia go w działania międzynarodowe. Musimy skorzystać z tej szansy, aby pomóc utrzymać impet na rzecz mocnego i prawnie wiążącego światowego porozumienia klimatycznego na okres po 2012 roku, co oczywiście pozostaje naszym celem.
Punktem wyjścia dla Komisji jest fakt, że UE musi w dalszym ciągu odgrywać rolę wiodącą. Uważamy, że najbardziej przekonującym sposobem na to jest podejmowanie przez Europę konkretnych i zdecydowanych działań na szczeblu wewnętrznym, aby stać się najbardziej przyjaznym dla klimatu regionem świata. Musimy dokonać tego w ramach przedstawionej w zeszłym tygodniu strategii dla UE na 2020 rok. I proszę pozwolić mi powiedzieć to głośno i wyraźnie: leży to we własnym interesie Europy. Jak to możliwe? Cóż, jest tak dlatego, że - jeżeli zrobimy to w sposób inteligentny - zwiększy to naszą konkurencyjność, wzmocni nasze bezpieczeństwo energetyczne i da impuls dla bardziej ekologicznego wzrostu i innowacji, w ten sposób tworząc nowe miejsca pracy. Dlatego Komisja podejmie działania na rzecz wytyczenia ścieżki aż do 2050 roku, służącej przestawieniu Unii Europejskiej na gospodarkę niskoemisyjną.
Obejmie to ograniczenie naszych emisji o 80-95 % do 2050 roku, co już uzgodniono, a UE - i ta Izba również o tym wie - jest zdecydowana ograniczyć do 2020 roku swoje emisje o co najmniej 20 % poniżej poziomu z roku 1990 oraz zwiększyć tę redukcję do 30 %, jeżeli warunki będą odpowiednie. W pełni zgadzam się z wyrażonym przez ten Parlament życzeniem, aby UE wykroczyła poza cel w wysokości 20 %. Musimy dostosować nasze emisje do tego, co według naukowców jest potrzebne do osiągnięcia celu porozumienia kopenhaskiego, czyli ograniczenia skali globalnego ocieplenia do poniżej 2 stopni. Jak już państwo stwierdzili w swojej rezolucji, kryzys ułatwił realizację celów. Gdybyśmy dzisiaj chcieli być tak ambitni, jak w chwili przyjmowania pakietu klimatyczno-energetycznego w 2007 i 2008 roku, to musielibyśmy wyjść poza cel w wysokości 20 %. Z tego względu z zadowoleniem mogę również poinformować, że przed czerwcowym posiedzeniem Rady Europejskiej Komisja przygotuje analizę, jakie praktyczne działania polityczne byłyby potrzebne do zapewnienia redukcji emisji o 30 % do 2020 roku. Komisja włączy się również w opracowywanie analizy najważniejszych kroków na naszej ścieżce do 2050 roku, w tym niezbędnych scenariuszy określających poziom ambicji dla 2030 roku. Będzie to wymagało opracowania odpowiednich strategii dla najważniejszych sektorów emisyjnych, spójnych ze strategią UE dla 2020 roku. Zgodnie z harmonogramem ustalonym w dyrektywie w sprawie systemu handlu uprawnieniami do emisji Komisja opracuje również swoją analizę dotyczącą sytuacji przemysłów energochłonnych w przypadku wycieku emisji.
Równolegle do tych działań UE musi zacząć realizować porozumienie kopenhaskie. Oznacza to wypracowanie pewnych i przejrzystych międzynarodowych ram rozliczania krajowych emisji i działań. Oznacza to również pilne dostarczenie 7,2 miliarda euro przeznaczonych na szybko uruchamiane finansowanie dla krajów rozwijających się, do którego Europa zobowiązała się na lata 2010-2012. Ma to szczególne znaczenie dla naszej wiarygodności, jak również jako wkład do zapewnienia finansowania długoterminowego. Komisja chętnie pomoże zagwarantować, aby pomoc UE była dobrze skoordynowana.
Wreszcie niniejszy komunikat zawiera propozycję planu działania dotyczącego kolejnych kroków w procedurze ONZ, który ma zostać uzgodniony na wiosennym spotkaniu w Bonn, kiedy ponownie rozpoczną się negocjacje. Spotkanie techniczne w Bonn musi rozpocząć proces włączania wytycznych polityki, o których mowa w porozumieniu kopenhaskim, do tekstu negocjacyjnego ONZ, i zapełniania istniejących luk. Moim zdaniem najważniejsze jest zastanowienie się, jakie mogą być konkretne wnioski na spotkanie w Cancún. Kluczowe znaczenie będzie miało uwzględnienie w formalnym procesie negocjacji na forum ONZ celów krajów uprzemysłowionych oraz działań krajów rozwijających się, przyjętych w ramach porozumienia, jak również wytycznych polityki w zakresie pomiaru, raportowania i weryfikacji, ale także decyzji w sprawie zagadnień pominiętych w porozumieniu, na przykład rozwoju międzynarodowego rynku emisji, ograniczenia emisji z międzynarodowego transportu lotniczego i morskiego za pośrednictwem ICAO i EIMO, rolnictwa i innych kwestii. W formalnych negocjacjach już na posiedzeniu w Kopenhadze dokonano istotnego postępu w zakresie ram adaptacji, ram technologii i leśnictwa, który może być konkretnym wkładem na spotkanie w Meksyku.
Nikt nie byłby ode mnie szczęśliwszy, gdyby efektem spotkania w Cancún byłoby prawnie wiążące porozumienie światowe oraz gdyby rozwiązano na nim także problemy prawne - i proszę nie dać się zwieść, Unia Europejska jest przygotowana. Jednakże musimy przyznać, że istniejące rozbieżności pomiędzy stronami mogą spowodować opóźnienie porozumienia w tej sprawie aż do następnego roku. Dlatego musimy rozważnie sterować oczekiwaniami. Wydaje mi się, że wszyscy państwo wiedzą, iż duże oczekiwania wobec spotkania w Meksyku bez konkretnych efektów mogą się wiązać z dużym ryzykiem ostatecznego fiaska tego procesu. Zatem wszyscy spośród nas, którzy uważają dojście do międzynarodowego porozumienia za bardzo istotne, powinni przyjąć to stopniowe podejście i spróbować uczynić wszystko, co w naszej mocy, aby zapewnić, by świat doszedł do prawnie wiążącego porozumienia przed 2012 rokiem.
Na koniec kilka słów o integralności środowiskowej. Integralność środowiskowa musi być naszym mottem w negocjacjach i wiem, że Parlament podziela tę opinię. Z tego względu konieczne jest uporanie się z wadami protokołu z Kioto. Rozumiem przez to ograniczoną liczbę krajów, które są nim związane, odpowiadającą zaledwie za 30 % obecnych emisji, oraz jego poważne wady, na przykład zasady rozliczania emisji z leśnictwa oraz rozwiązywania problemu nadwyżki krajowych uprawnień do emisji z lat 2008-2012, co również zostało podkreślone w państwa lutowej rezolucji.
I wreszcie, Europa musi nawiązać kontakty służące promocji wsparcia procesu ONZ i odbudowy wiary, że dojście do światowego porozumienia jest możliwe. Musimy nieco lepiej zrozumieć, jakie jest stanowisko naszych partnerów w kluczowych zagadnieniach, oraz wyjaśnić, czego UE oczekuje od porozumienia światowego. Komisja nawiąże kontakty w ścisłym porozumieniu z Radą i prezydencją w Radzie. W tym miesiącu będę prowadzić rozmowy w Waszyngtonie i Meksyku, a w kwietniu mam zamiar odwiedzić między innymi Indie, Malediwy, Chiny i Japonię.
Chciałabym zapytać, czy Komisja będzie działać na rzecz faktycznego podpisania ambitnego i prawnie wiążącego porozumienia w sprawie zmian klimatycznych na grudniowym spotkaniu w Cancún, czy też będzie w dalszym ciągu opowiadać się za procesem, zgodnie z którym spotkanie w Cancún jest uznawane raczej za krok na drodze do porozumienia, które zostanie podpisane na szczycie w Republice Południowej Afryki lub być może w jakimś innym kraju daleko w przyszłości: w roku 2011, 2012, 2020 lub - w najgorszym razie - jeszcze później?
komisarz. - Pani przewodnicząca! Najpierw chciałabym odpowiedzieć panu posłowi Seeberowi w sprawie IPCC oraz tego, dlaczego nie skrytykowaliśmy tego lub co powinniśmy uczynić w tym dokumencie. Muszę powiedzieć, że choć kluczowe jest poważne potraktowanie krytyki przez IPCC i podjęcie próby korekty tych kwestii, które tego wymagają, to jak dotąd nie dostrzegłam niczego, co w zasadniczy sposób zmieniałoby moje rozumienie i wrażenie, że musimy - tak - zająć się problemem zmian klimatycznych. Istnieją sprawy, szczegóły, przecieki z korespondencji elektronicznej i wszystkie tego typu kwestie. Nie dostrzegłam jednak niczego istotniejszego, co zmieniłoby moje głębokie przekonanie i uważam, że tak samo jest w przypadku wielu osób, zatem ma to bardziej przemyślany charakter. Uważam, że samo IPCC musi obecnie postarać się działać uważniej, aby przywrócić zaufanie do wszystkich efektów swojej pracy.
Zdecydowanie nie chcę zmniejszać oczekiwań, ale byłabym bardzo ostrożna, aby nie zwiększać ich tak bardzo, by ci, którzy wyczekują porażki negocjacji międzynarodowych, mogli ogłosić fiasko procesu po spotkaniu w Meksyku, jeżeli nie uda się nam niczego osiągnąć. Właśnie dlatego musimy być pragmatyczni. Będę wobec wszystkich bronić tego, że do szczytu w Kopenhadze słuszne było utrzymywanie wysokich oczekiwań, aby utrzymać tam presję i podnieść tę kwestię na spotkaniu szefów państw. Dzięki temu to oni ponosili odpowiedzialność; skłoniło to gospodarki wschodzące i Stany Zjednoczone do przyjęcia celów krajowych; to było ważne. Ale tylko raz można zrobić coś takiego, a następnie nie osiągnąć pełnego sukcesu. Obawiam się, że nie damy rady zrobić tego po raz drugi.
Wreszcie, odpowiadając panu posłowi Chrisowi Daviesowi - tak, ma pan rację. Nasz postęp jest uzależniony od innych, i właśnie dlatego musimy wyciągnąć średnią i spróbować przeanalizować informacje, które otrzymamy. Co się dzieje w Pekinie? Co się dzieje w Delhi? Co się dzieje w Waszyngtonie? Co się dzieje w amerykańskim Kongresie? A następnie postarać się, abyśmy - uwzględniając to wszystko w naszych rozważaniach - byli w stanie jednocześnie zagwarantować, że nadal zrealizujemy nasz cel, mianowicie prawnie wiążące, prawdziwe międzynarodowe porozumienie.
Wiem, że to kwestia, co do której obecnie w Europie nie ma jednomyślności. Uważam, że należy się nad tym zastanowić. Gdyby na przykład Chiny nie zaakceptowały porozumienia międzynarodowego, to czy nadal wiecznie będziemy się trzymać 20 %? Jakie byłyby z tego korzyści dla naszej gospodarki, naszych innowacji, naszego wzrostu? Czy nie ryzykowalibyśmy utraty rynków na rzecz Chin i innych regionów, które również działają w tej dziedzinie, bez względu na to, czy i kiedy uda się nam dojść do międzynarodowego porozumienia?
Oczywiście nikt nie powinien być naiwny. W oczywisty sposób musimy zadbać o nasz przemysł. Powinniśmy wiedzieć, co robimy, i nie możemy być naiwni. Moja opinia brzmi po prostu: uważam, że jeżeli uczynimy to w sposób inteligentny i spójny, możliwe będzie wybranie takich narzędzi, które będą korzystne jednocześnie z punktu widzenia zmian klimatycznych i redukcji emisji, efektywności energetycznej, bezpieczeństwa energetycznego, innowacji i tworzenia miejsc pracy. Właśnie takiego rozwiązania będziemy poszukiwać. Nie twierdzę, że będzie to łatwe. Nie powinniśmy uważać, że realizacja celu w wysokości 30 % będzie bułką z masłem, chociaż musimy wiedzieć, jaki byłby potencjał, jakie byłyby konsekwencje, i to będzie przedmiotem analizy, którą chciałabym opracować na tegoroczne czerwcowe posiedzenie Rady Europejskiej. Następnie, w późniejszych miesiącach tego roku, opracujemy analizę dotyczącą kierunków do 2050 roku, w tym perspektywy 2030 roku, o której moim zdaniem musimy zacząć myśleć, oczywiście ze względu na przyjęte zobowiązanie się do redukcji emisji o 80-95 % do 2050 roku. Jeżeli nie zaczniemy teraz, będzie to niezwykle trudne zadanie w ostatnim jednym czy dwóch dziesięcioleciach przed rokiem 2050.
Wiedzą państwo, że ujawniona korespondencja elektroniczna z Uniwersytetu Anglii Wschodniej pokazuje, że historyczne zmiany temperatury były fałszowane przez zwolenników hipotezy antropogenicznych zmian klimatycznych poprzez subiektywny wybór lat referencyjnych. Ten trik wykorzystano do ukrycia niedawnego spadku temperatury i rozwiązania problemu średniowiecznego optimum klimatycznego. Korespondencja pokazuje również, że naukowców sceptycznych wobec hipotezy wykluczono z procesu przeglądu, aby uniknąć ujawnienia opinii publicznej wad w badaniach.
Czy hipoteza opierająca się na zafałszowanych danych może być odpowiednią podstawą dla uzasadnienia ogromnych wydatków i zamykania fabryk, na przykład fabryki Corusa w Middlesbrough? Unia Europejska wypłaca ogromne subwencje ekologicznym grupom nacisku, które zgadzają się doradzać UE, aby realizowała politykę, do realizacji której i tak już jest zobowiązana. Czy właściwe jest wykorzystywanie przez Unię Europejską funduszy publicznych na wspieranie grup nacisku? To marnotrawstwo środków publicznych, zapewnianie fałszywego wsparcia polityce Unii Europejskiej i podważenie niezależności organizacji prowadzących kampanie.
(DE) Serdecznie witam panią w tej Izbie. Moim zdaniem jednym z najważniejszych problemów była utrata wiary na szczycie w Kopenhadze. Teoretycznie mogłoby to trwać na całym świecie, ale również w Unii Europejskiej. Moje pytanie do pani brzmi następująco: Co dzieje się z instrumentami przyjętymi przez nas w zeszłym roku? Mam obawy związane z systemem handlu uprawnieniami do emisji, ponieważ nie jestem całkowicie pewien, co obecnie robi Komisja w kontekście decyzji podjętych na szczycie w Kopenhadze, na przykład w odniesieniu do kryteriów, ale również do wycieków emisji.
Kiedy słyszę: "Czy nie nadszedł czas, aby zrobić sobie przerwę?”, to muszę powiedzieć jedynie, że międzynarodowe negocjacje klimatyczne pod wieloma względami były już wstrzymywane przez długi czas. Moim zdaniem nadal potrzebujemy znacznego postępu w tej sprawie. Po prostu nie potrafię zrozumieć, dlaczego - ze względu na kilka przecieków - ktoś wyraża sceptycyzm wobec całego projektu. To nie jest moje podejście. Jestem politykiem. Nie mogę oceniać pracy naukowców, ale mogę wykorzystać mój zdrowy rozsądek i jestem w stanie przeczytać ich najważniejsze wnioski i dostrzec, jak wyglądają fakty. Następnie mogę zdecydować, czy chcę ponosić ryzyko bezczynności, wraz z ogromnymi konsekwencjami, jakie mogą się z tym wiązać, czy też przeciwnie, mogę spróbować stawić czoła wyzwaniu?
Zatem jest to dziedzina, w której powinniśmy mieć wspólny punkt widzenia w sprawie narzędzi, ponieważ to w każdym razie pomoże naszemu środowisku, naszym obywatelom i naszym gospodarkom. Umożliwi to również przedsiębiorstwom osiągnięcie bardzo wysokiej efektywności energetycznej w przyszłości, kiedy energia stanie się jeszcze droższa. W ostatecznym rozrachunku przyniesie to korzyści w świecie, w którym będzie się toczyć walka o zasoby. Zatem po prostu nie rozumiem, dlaczego z tego punktu widzenia nie możemy przyjąć podobnego podejścia.
Odpowiadając panu posłowi Florenzowi, co robimy z instrumentami dotyczącymi systemu handlu uprawnieniami do emisji? Cóż, jak już powiedziałam, do lata zostanie opracowana analiza dotycząca wycieku emisji, a co się tyczy kryteriów, będziemy nad tą kwestią nadal pracować. Nadal istnieje wiele kwestii w sprawie systemu handlu uprawnieniami do emisji, nad którymi trzeba pracować. Uważam również, że w dalszym ciągu powinniśmy współpracować z tymi partnerami na całym świecie, którzy mają zamiar wprowadzić jakąś formę systemu handlu uprawnieniami.
Obawiam się nieco, że negocjacje klimatyczne mogą podzielić los negocjacji z Dauhy, które są stale, co roku przekładane. Dlatego moje pytanie dotyczy tego, jak wygląda pani plan B, służący być może osiągnięciu częściowych efektów w niektórych sektorach? Mam również pytanie odnoszące się do protokołu z Kioto. Jednym ze strategicznych błędów, jakie popełniliśmy na spotkaniu w Bangkoku, było wywołanie wrażenia, że mamy zamiar z niego zrezygnować. Co mogłoby się stać, jeżeli nie udałoby się nam przyjąć czegoś do 2011 czy 2012 roku? Jaka jest przyszłość protokołu z Kioto?
Jestem przekonana, że Europa powinna przyjąć bardziej ofensywne stanowisko, że musi raczej pogrozić palcem, niż mówić o swoich zamiarach. Moje pytanie, na które pani z łatwością odpowie, brzmi dość podobnie do tego, które zadał przewodniczący Komisji Ochrony Środowiska Naturalnego, Zdrowia Publicznego i Bezpieczeństwa Żywności, ponieważ ja również jestem przekonana, że od teraz Europa musi zapewnić, aby ten wymiar klimatyczny zawsze był elementem jej wszystkich porozumień handlowych z krajami trzecimi, za pomocą europejskiego podatku emisyjnego, jeżeli to będzie jedyny język, jaki będą w stanie zrozumieć ludzie, którzy nie chcą sobie uzmysłowić skali wyzwania.
Pani komisarz! Mam dwa pytania; jedno z nich dotyczy szybko uruchamianych funduszy. W jaki sposób połączy pani siły z komisarzem Piebalgsem, aby faktycznie zagwarantować, by środki te zostały przeznaczone na zwiększenie efektywności, na odnawialne źródła energii i - w sposób zdecentralizowany - na zdecentralizowane wytwarzanie energii, łącząc to również z ubóstwem energetycznym? Drugie pytanie dotyczy tego, w jaki sposób ma pani zamiar włączyć w te działania duże miasta europejskie i postępowe regiony, również w skali międzynarodowej? Naprawdę byłem rozczarowany, że w opublikowanym w zeszłym tygodniu dokumencie UE na 2020 rok miasta i regiony praktycznie nie zostały uwzględnione. W jaki sposób możemy choćby odważyć się pomyśleć, że uda się nam skłonić Europę do zrobienia kroku naprzód, jeżeli będziemy ignorować europejskie regiony obywateli i wpływ, jaki mogą one wywrzeć na szczeblu międzynarodowym?
komisarz. - Pani przewodnicząca! Najpierw chciałabym odpowiedzieć panu posłowi Leinenowi: uważam, że to bardzo dobry pomysł, aby w trakcie wyjazdów delegacji, kiedy znajdzie się czas i miejsce, również umieścić w programie zmiany klimatyczne. To bardzo ważne, i nader korzystne mogłoby być porównanie notatek, aby - kiedy państwo otrzymają informację w danym kraju, a ja otrzymam informację miesiąc później - czasem się spotkać i porównać notatki, dzięki czemu naprawdę będziemy mogli pracować na podstawie wzajemnie udzielanych informacji.
To właśnie ryzyko, że zapędzimy się w jakiś proces w stylu negocjacji z Dauhy, było przyczyną, dla której wywieraliśmy tak duży nacisk na szczycie w Kopenhadze, aby uczynić wszystko, co w naszej mocy, dla uniknięcia takiej sytuacji. Mają państwo również rację, że obecnie pojawia się niebezpieczeństwo: skoro nie udało się nam na spotkaniu w Kopenhadze, to czy może to trwać wiecznie? Dlatego chciałabym opracować konkretny plan działania, zawierający dokładne efekty każdego wydarzenia i dokładną datę, kiedy mamy coś osiągnąć. Uważam, że to bardzo dobra uwaga.
To nie my stwarzamy problemy w związku z protokołem z Kioto. Wykonaliśmy nasze zadanie jako pierwsi. Zrealizowaliśmy cel i nasze formalne zobowiązania dotyczące pierwszego okresu lat 2008-2012. Zrealizujemy to, do czego się zobowiązaliśmy, i jesteśmy również przygotowani do dalszej realizacji protokołu z Kioto. W tym kontekście to nie UE jest problemem. To inne strony stwarzają tu problemy i będą musiały coś zaproponować, jeżeli domagają się alternatywnego rozwiązania, o ile takie istnieje, lub określić, w jaki sposób poradzą sobie z kontynuacją, z drugim okresem zobowiązań.
Rozumiem pańską uwagę dotyczącą wielkich miast. Uważam inicjatywę C40 i wiele innych za bardzo korzystne, a pan ma również rację, że znaczna część emisji jest związana z miastami i miejskim stylem życia. Wyzwanie polega na tym, że planowanie i wiele innych rodzajów narzędzi, umożliwiających faktyczne rozwiązanie tych problemów, leży w kompetencjach państw członkowskich, ale zgadzam się z panem i współpracowałam również z niektórymi spośród największych miast przed szczytem w Kopenhadze. Powinniśmy pamiętać o tym aspekcie i zbadać, w jaki sposób możemy go dalej rozwijać. Na przykład również w odniesieniu do transportu i jego dekarbonizacji nie trzeba mówić, że największe miasta odegrają kluczową rolę w poszukiwaniu rozwiązania.
Zdecydowanie nie zgadzam się ze strategią polegającą na zaakceptowaniu już na tym wczesnym etapie, że nie uda się nam osiągnąć porozumienia w Meksyku. Stąd moje pytanie do pani, czy jest to po prostu podjęta przez panią decyzja, czy też wynika to z udzielonego pani mandatu - a jeżeli tak, to kto go pani udzielił? Czy to szefowie państw? Czy też wynika to z procedury współdecydowania lub czegoś innego? Mam nadzieję, że możliwa jest zmiana tej strategii. Co dobrego może nam przynieść mówienie: "Jaki ogromny impet udało się stworzyć i jakie mamy wielkie oczekiwania, a następnie wszystko kończy się niczym - jak będziemy wówczas w stanie wytłumaczyć dwa fiaska?”. Proszę posłuchać, nie powinna się pani tym przejmować. Prawdopodobnie Stany Zjednoczone, Chiny i inni zatroszczą się o to, aby nie było wielkich oczekiwań wobec spotkania w Meksyku. Zadaniem UE nie powinno być zmniejszanie oczekiwań - jej zadaniem powinno być ich zwiększanie. Jeżeli już przed rozpoczęciem szczytu powiemy: "słuchajcie, jesteśmy w stanie zaakceptować, że nie uda się dojść do szczególnie wielkiego porozumienia” i tak dalej, to w ten sposób jeszcze przed rozpoczęciem unicestwiamy jakąkolwiek szansę na sukces. To sprawia, że pozycja wyjściowa jest zupełnie nowa, a porozumienie może na tym jedynie stracić.
Jednakże na szczycie w Kopenhadze zaobserwowaliśmy coś zupełnie nowego: podczas gdy w przeszłości UE, przystępując do negocjacji międzynarodowych i próbując rozwiązać problemy, często miała tylko kilku partnerów, to tym razem na szczycie w Kopenhadze przywódcy krajów odpowiadających za 80 % światowych emisji obiecali, że począwszy od teraz oni również przyłączą się do tego. To zdecydowanie zmienia całą dynamikę. Chciałabym państwu przypomnieć, że włączenie gospodarek wschodzących i uczynienie ich współodpowiedzialnymi należało od wielu lat do priorytetów europejskich i że udało się to rzeczywiście osiągnąć na szczycie w Kopenhadze.
Odpowiadając pani poseł Carvalho: tak, zdecydowanie zgadzam się, że musimy się przygotować pod względem zarówno technicznym, jak i politycznym, i że powinniśmy zrobić to lepiej, nie tylko po to, aby - kiedy zasiądziemy do stołu negocjacyjnego i powiemy, że czegoś chcemy, a reszta świata się z nami nie zgodzi - nie do końca wiedzieć, co mamy uczynić, ponieważ cała nasza energia została skierowana na próbę dojścia do bardzo zdecydowanego i szczegółowego stanowiska. Nasz sposób negocjowania tego problemu powinien być bardziej elastyczny.
(DA) ...a teraz, na koniec, odnosząc się do wypowiedzi pana posła Dana Jørgensena: oczywiście nie uważam, byśmy nie powinni dążyć do porozumienia na szczycie w Meksyku. Kwestią do dyskusji pozostaje to, czy wierzymy, że uda się nam uzgodnić wszystkie szczegóły, w tym formę porozumienia, na szczycie w Meksyku. O to się obawiam. Z tego punktu widzenia uważam, że wywrzemy większą presję na Stany Zjednoczone i Chiny właśnie dzięki mówieniu, że potrzebujemy bardzo konkretnych oczekiwanych efektów, a na szczycie w Cancún musimy osiągnąć bardzo konkretne rezultaty. Nie możemy z tym zwlekać.
Staram się utrudnić ich dążenia do tego, aby szczyt w Meksyku zakończył się fiaskiem. Uważam, że jeżeli ma się nam to udać, musimy zapewnić, byśmy nie koncentrowali się w zbyt wielkim stopniu na zagadnieniach prawnych, ponieważ mogłoby to uniemożliwić dojście do porozumienia pod względem merytorycznym. Istnieje wiele czynników, które należy wziąć pod uwagę - na przykład: "Co myślimy? Co usłyszymy? Na uzgodnienie czego, naszym zdaniem, można liczyć ze strony Stanów Zjednoczonych, zaledwie trzy tygodnie po ich wyborach w środku kadencji?”. Istnieje wiele czynników, które mają w tej sprawie znaczenie, ale moim zdaniem pan poseł Jørgensen zna mnie wystarczająco dobrze, aby zdać sobie sprawę, że nie wynika to z mojego przekonania, iż nie powinniśmy działać ambitnie na spotkaniu w Meksyku. Po prostu musimy stwierdzić, co w najlepszym razie możemy osiągnąć na szczycie w Meksyku. To kluczowy element strategii, którą starałam się dziś przedstawić.
UE ma wszelkie możliwości aby być liderem działań na rzecz ograniczenia emisji CO2. Być może szczyt w Kopenhadze pozostawił u wielu osób uczucie niedosytu ze względu na wyrażoną przez niektórych uczestników odmowę zobowiązania się do jakichkolwiek określonych celów przeciwdziałania zmianom klimatycznym. Niedawno Indie i Chiny przesłały do ONZ informację o tym, że są zdecydowane zrealizować cele, do których zobowiązały się w ramach porozumienia kopenhaskiego, bez względu na jego ogólnikowy charakter. To ważny sygnał, a UE może podjąć inicjatywę w skali globalnej i z powrotem zgromadzić wszystkie kraje przy tym samym stole, szczególnie kraje azjatyckie, których potencjał przemysłowy rośnie z każdym miesiącem. Zmiany klimatyczne to pewnik, podobnie jak pewne jest to, że zanieczyszczenie je przyspiesza. Tu uzasadnia wyrażane przez UE ambicje dania przykładu za pomocą swoich działań na rzecz ograniczenia zanieczyszczenia. Nasz cel, polegający na staniu się najmniej zanieczyszczonym regionem świata, faktycznie może działać wyłącznie na naszą korzyść. Wynikające z tego korzyści polegają nie tylko na natychmiastowych zyskach dzięki czystszemu środowisku. Przestawienie Europy na ekologiczną gospodarkę i przemysł umożliwi stworzenie miejsc pracy, otwarcie nowych dziedzin badań i - co nie najmniej ważne - ograniczy wydatki każdego kraju.
Chociaż odpowiedzialność za ochronę atmosfery Ziemi muszą ponosić różne kraje, wyraźnie widać również, że wpływ na atmosferę, jaki każdy z tych krajów miał w przeszłości i jaki ma obecnie, to dwie bardzo odmienne kwestie, co oznacza, że ich odpowiedzialność musi być zróżnicowana z uwagi na zasadniczą sprawiedliwość. Co więcej, przy ustalaniu udziału każdego kraju w wysiłkach służących zmniejszeniu emisji należy wziąć pod uwagę ich liczbę ludności, z uwagi na tę samą sprawiedliwość. Emisje Chin w przeliczeniu na mieszkańca są obecnie cztery razy mniejsze niż Stanów Zjednoczonych i o około połowę niższe niż średnie emisje UE. Emisje Indii wynoszą około jednej dziesiątej średniej emisji UE i około dwadzieścia razy mniej niż w przypadku Stanów Zjednoczonych. Obecnie w Indiach żyje około 500 milionów ludzi (co odpowiada liczbie ludności UE) pozbawionych dostępu do energii elektrycznej. Właśnie dlatego próby obwiniania tych krajów za fiasko szczytu w Kopenhadze są nieuzasadnione i niesprawiedliwe, nie mówiąc o śmiesznym obwinianiu krajów należących do Boliwariańskiej Alternatywy dla Narodów Naszej Ameryki w rezolucji przyjętej przez tę Izbę. Tylko czysta stronniczość polityczna uzasadnia to stanowisko, co podważa i przeinacza faktyczny przebieg zdarzeń na szczycie w Kopenhadze.
To, co tak usilnie od lat lobbuje Komisja Europejska i jej przewodniczący w sprawie "ambitnej” polityki klimatycznej i energetycznej, to zwyczajna próba zniszczenia przemysłu UE. Polityka ta to wynik bądź to niewiedzy pogłębianej przez IPCC, bądź też zwyczajnej głupoty, albo też jest to rezultat nadmiaru cynizmu prowadzącego do sabotażu gospodarczego. Szkoda, że lewica nie rozszyfrowała, iż jest to zwyczajna pułapka na nią, bowiem najwięcej amatorów na handel emisjami rekrutuje się wśród tych, którzy już raz wywołali kryzys. Tym razem jednak "bańka finansowa” będzie znacznie większa. Już teraz szkody spowodowane tą samobójczą polityką są ogromne, zwłaszcza dla mojego kraju - Polski. Niepotrzebna jest wojna. Łatwiej jest kraj zrujnować niż odbudować. Wzywam Komisję - opamiętajcie się państwo, bo to, co robicie jest nie tylko antyeuropejskie, lecz antyhumanitarne. Potrzebna jest natychmiastowa rewizja pakietu klimatyczno-energetycznego. Tym się zajmijcie, a nie namawianiem innych do samobójstwa gospodarczego. Zielona gospodarka - tak, ale to przecież recykling materiałowy i energetyczny, kogeneracja, termomodernizacja, energia odnawialna tam, gdzie nie ma innej, utylizacja ścieków, energetyka atomowa, większa oszczędność energii i wyższa sprawność energetyczna i inne. Czy zatem emisja CO2 ma też związek z taką "zieloną” gospodarką? Tak, ale paradoksalnie wtedy, gdy emisja wzrośnie... Ale to dobrze...
Pani przewodnicząca! Jestem wdzięczna pani komisarz Hedegaard za wskazanie, że pojmuje zasadniczy dylemat polityki w zakresie klimatu: UE nie może samodzielnie dokonać redukcji, ponieważ nie tylko nie przyniesie to żadnych efektów, ale ponadto stworzy zagrożenie, że środowisko naturalne poniesie straty. Jeżeli dalsza produkcja w Europie będzie niemożliwa ze względu na gwałtowny wzrost kosztów związanych z handlem uprawnieniami do emisji i jeżeli w rezultacie na przykład stal i papier będą wytwarzane w takich miejscach, gdzie wynikające z tego emisje będą wyższe niż w Europie, to całkowita wielkość emisji wzrośnie. Ambicje jednostronne to nie ambicje: jedynie działając wspólnie, na podstawie jednakowych zasad, łatwo będzie zdecydowanie zacisnąć pasa. Podstawą takiego działania musi być inny rodzaj strategii klimatycznej: konsekwentne redukowanie konkretnych emisji. Na tym polega system dekarbonizacji niezależny od cyklu gospodarczego i zawsze przynoszący korzyści stronie dokonującej redukcji, w przeciwieństwie do naszego obecnego systemu handlu emisjami. Między innymi Chiny, Japonia i Stany Zjednoczone są zainteresowane takim systemem, zatem UE również powinna zaktualizować swoją strategię tak, aby odzwierciedlała obecną sytuację. Chciałabym również zapytać, czy trzymanie się systemu handlu uprawnieniami do emisji po 2012 roku ma sens, skoro obecnie okazuje się, że w skali światowej nie powstaną takie systemy, które mogłyby zostać powiązane z naszym. Jeżeli tworzenie i przyznawanie uprawnień do emisji nie będzie proporcjonalne, niemożliwe będzie uniknięcie zaburzeń konkurencji. Kiedy przeszło 10 lat temu zaczęliśmy opracowywać dyrektywę w sprawie handlu uprawnieniami do emisji, cały system reklamowano nam jako sposób przygotowania handlu uprawnieniami do emisji w skali światowej. Zdobyliśmy wiedzę i doświadczenie. To doświadczenie z pewnością wiele nas kosztowało, a korzyści dla środowiska naturalnego w żadnym razie nie są oczywiste. Możliwe jest takie dokonywanie redukcji emisji, które w mniejszym stopniu narazi je na załamania rynku i spekulację. Czy Komisja uważa, że istnieją dobre powody dalszego działania na własną rękę?
Pani przewodnicząca, pani komisarz, szczyt w Kopenhadze na który jechaliśmy jako liderzy zmian klimatycznych był porażką i pokazał, że tylko Europa jest zainteresowana ograniczeniem emisji CO2. Pani komisarz zapowiedziała, że mimo jego fiaska walka z globalnym ociepleniem będzie nadal w centrum polityki europejskiej. Teraz budujemy nową strategię przed szczytem w Meksyku, musimy więc odpowiedzieć sobie na pytanie gdzie popełniliśmy błąd i zweryfikować nasze stanowisko oraz oczekiwania, bo świat nie jest gotowy, aby sprostać dzisiaj tak dużym ograniczeniom. Mam więc do pani komisarz trzy pytania: Po pierwsze, jak będziemy negocjować i jakie przed sobą postawimy cele, aby szczyt w Meksyku nie zakończył się podobnie jak szczyt w Kopenhadze? Po drugie, czy Komisja Europejska zweryfikowała informacje o globalnym ociepleniu i topnieniu lodowców w kontekście mylnych czy nieprawdziwych informacji podawanych przez niektórych naukowców? I po trzecie, czy zgodzi się pani komisarz z moim stwierdzeniem, że bez zgody na znaczące ograniczenie emisji przez USA, Chiny, Rosje i Indie wysiłek Unii Europejskiej i koszty jakie ponosimy pójdą na marne?
Podstawowym wyzwaniem, jakie stoi przed Unią Europejską po szczycie w Kopenhadze, jest jak najszybsze wypracowanie niezbędnej wspólnej mapy drogowej przed szczytem COP 16 w Meksyku. Kopenhaga uświadomiła nam, że dobre intencje nie wystarczą. W jej efekcie możemy dojść do czterech następujących konkluzji: po pierwsze Unia Europejska nie będzie w pełni skuteczna wyznaczając jedynie ramy do naśladowania. Europa powinna udzielić państwom rozwijającym się realnego wsparcia sprzyjając ambitnym wspólnotowym celom emisyjnym. Po drugie, Unia Europejska musi ponownie podjąć dyskusję ze Stanami Zjednoczonymi w ramach transatlantyckiego przywództwa wraz z innymi wiodącymi potęgami światowymi. Po trzecie, Unia Europejska powinna bardziej racjonalnie podejść do strategii redukcji emisji CO2, mając na względzie obniżenie emisji przy jednoczesnym uniknięciu wysokich kosztów adaptacji. Po czwarte, Unia Europejska powinna zintensyfikować swoje starania w celu budowy sprawnej gospodarki niskoemisyjnej. Pani komisarz, pytanie jest proste, czy w Europie jest klimat do takich zmian?
Znalazły się w nim dwa aspekty warte uwypuklenia. Po pierwsze, inwestowanie w ekologiczne, niskoemisyjne technologie to ważny instrument. Te inwestycje pomogą ochronić środowisko naturalne, a jednocześnie zapewnią nowe możliwości biznesowe i nowe miejsca pracy. Unia Europejska może odegrać istotną rolę w tym sektorze rynku światowego. Drugi aspekt dotyczy znaczenia inicjatywy flagowej "Europa efektywnie korzystająca z zasobów”. Skierowane do państw członkowskich przez Komisję wezwanie do wykorzystywania funduszy strukturalnych na inwestycje w budowę efektywnych energetycznie budynków publicznych z pewnością jest częścią rozwiązania. Uważam jednak, że powinniśmy poświęcić co najmniej tyle samo uwagi sektorowi mieszkaniowemu, a konkretnie - zbudowanym w przeszłości budynkom wielorodzinnym, które w niektórych państwach członkowskich były żarłocznymi użytkownikami energii, szczególnie w Europie Wschodniej.
Na szczycie w Kopenhadze udało się osiągnąć znaczący postęp również w zakresie pomiaru, raportowania i weryfikacji. Jest to bezpośrednio związane z budowaniem zaufania, ponieważ takie systemy umożliwią nam sprawdzenie, czy każdy wykonuje swoje zadania, oraz określenie skuteczności naszej polityki i sposobu dostosowania jej w przyszłości. Unia Europejska powinna w dalszym ciągu realizować swój system handlu uprawnieniami do emisji i inne inicjatywy, na przykład dotyczące zmniejszenia energochłonności budynków. Musimy zrealizować nasze cele emisyjne i pokazać, w jaki sposób wszyscy mogą osiągnąć zyski z oszczędzania energii. Zapewnienie udanego przykładu polityki ograniczania emisji, która przekłada się na korzyści dla zwykłych ludzi, jest najlepszym sposobem przekonania innych do podążenia naszym śladem.
Chciałem pogratulować sprawozdawcy Elmarowi Brokowi, a także naszym negocjatorom: Elmarowi Brokowi, Guy Verhofstadtowi i Roberto Gualtieri. To była wielka praca, w której uczestniczyło również wiele komisji Parlamentu Europejskiego. Uzyskaliśmy szeroki konsensus. Dziękuję wszystkim koleżankom i kolegom. Chciałem również podkreślić, że w najbliższej przyszłości czekają nas dwa ważne sprawozdania przygotowywane przez koleżankę Ingeborg Gräßle i kolegę Bernharda Rapkaya, a więc musimy dalej nad tym pracować.
Proponujemy tu małą rewolucję, jeśli wolno mi tak powiedzieć, lecz jest to dopiero początek, który będzie wymagał dalszych ambitnych działań w ciągu kilku lat. Z pomocą większości członków Komisji Transportu i Turystyki zdołaliśmy przygotować projekt wyważonego, rozsądnego, spójnego wniosku. Chciałbym również podziękować wszystkim osobom zaangażowanym w przygotowanie wniosku. Zadanie nie było proste; nasze punkty widzenia były diametralnie różne. Jednak mam nadzieję, że zachowamy tę równowagę pojutrze i wyślemy tym samym silny sygnał Radzie, która musi teraz przygotować swoje wspólne stanowisko.
Muszę jednak powiedzieć panu wiceprzewodniczącemu, że dokument, który przedstawił nam jako podstawę uczynienia transportu bardziej ekologicznym, był nieco zbyt ubogi. Ze smutkiem muszę stwierdzić, że brakuje spójnego planu ogólnego i wszystko pozostaje nadal otwarte - wszystko załatwia się pomocniczością. Jeśli mówicie, że musimy uczynić transport bardziej zielonym, działania w tym zakresie muszą być realizowane spójnie w całej Unii Europejskiej i nie mogą zależeć od życzeń państw członkowskich. Ponadto należy je realizować w odniesieniu do wszystkich rodzajów transportu, od kolejowego po morski.
Nie można po prostu wybrać transport drogowego - a ściślej drogowego transportu towarowego - i powiedzieć, że "decyzję, czy wprowadzać opłaty drogowe, czy też nie, pozostawiamy państwom członkowskim”. Jeżeli chcecie fundamentalnej zmiany, musicie przedstawić zintegrowany plan dla wszystkich środków transportu, co podkreślaliśmy wyraźnie w komisji. Musicie to jednak uczynić przy pomocy opartej na naukowych dowodach oceny skutków, uwzględniającej konsekwencje konkurencji między środkami transportu, koszty mobilności i konkurencyjność Europy.
Drugi komunikat, dotyczący internalizacji kosztów zewnętrznych, jest kolejnym przykładem rozdwojenia w obrębie waszego systemu: proponowania czegoś, a jednocześnie nieproponowania tego. Co się tyczy internalizacji kosztów zewnętrznych, ponownie przygotowujecie gruby podręcznik zawierający szereg metod obliczeń, lecz następnie, na koniec, mówicie: "będziemy dokonywać obliczeń według stawki ryczałtowej”. Nikt, za nic w świecie nie byłby w stanie tego zrozumieć. Nie uwzględniacie ponadto wkładu już wnoszonego przez poszczególne rodzaje transportu, czy to w formie podatków ogólnych, podatków od paliwa, czy podatków od pojazdu.
Co więcej, zdajecie sobie państwo doskonale sprawę z tego, że przedsiębiorstwa od długiego czasu ponoszą koszty zatorów, ponieważ zwiększają one koszty płac i koszty paliwa. Mając to na uwadze, panie pośle El Khadraoui, należy stwierdzić, że nie ma sensu przeprowadzać internalizacji kosztów zatorów komunikacyjnych - wręcz przeciwnie. Musimy spróbować pozbyć się zatorów przy pomocy mądrej modernizacji infrastruktury i wprowadzenia inteligentnych systemów informacji transportowych; nie możemy przy tym obciążać przedsiębiorstw, już zmagających się z rosnącymi wydatkami, dodatkowymi kosztami w postaci opłat drogowych. To nie ma sensu.
Panie wiceprzewodniczący, pana postulat dotyczący środków ochrony przed hałasem generowanym przez koleje jest zasadniczo pozytywny. Lecz jak mawiają zwykli Brytyjczycy, "gdzie ta wołowina?”. Co tak naprawdę proponujecie? Mówicie, że istnieje wiele opcji. Nie! Jesteście Komisją! Macie prawo i obowiązek przedkładania wniosków, które my następnie możemy wdrożyć. Dlatego Komisja Transportu i Turystyki wzywa was do przedłożenia wniosku dotyczącego dyrektywy w sprawie wprowadzenia opłat za dostęp do infrastruktury kolejowej, których wysokość będzie uzależniona od poziomu hałasu, tak byśmy mieli możliwość - poprzez reinwestowanie pieniędzy uzyskiwanych dzięki pobieraniu takich opłat za dostęp do infrastruktury kolejowej od przedsiębiorstw kolejowych, w tym przedsiębiorstw prywatnych - wspierania instalacji nowych zmniejszających hałas hamulców. My wszyscy w tej Izbie mamy jasny cel, którym jest zlikwidowanie zagrożenia hałasem wytwarzanym przez koleje. Chcemy promować koleje, lecz podróż pociągiem w spokojnych dolinach Renu musi odbywać się w sposób przyjazny dla środowiska. Dlatego pomóżcie nam to zrobić - zaproponujcie coś prawdziwie namacalnego!
wiceprzewodniczący Komisji. - (IT) Panie przewodniczący! Dotarliśmy do końca kolejnej debaty dotyczącej tematu, który zdecydowałem się poddać pod rozwagę tej Izby, jak tylko uzyskałem poparcie Parlamentu - innymi słowy, dotyczącej naszego celu nienakładania nowego podatku na europejskich obywateli. Jeżeli chodzi o Komisję, dowodem na to, że nie wprowadzamy nowego podatku, jest opcjonalność eurowiniety. Przed wszystkim, pobierane sumy nie będą przekazywane do budżetów państw członkowskich, lecz będą przeznaczane na poprawę sytuacji w różnych sektorach, mianowicie będą alokowane na działania w zakresie zanieczyszczeń, internalizacji kosztów zewnętrznych i budowy bezpieczniejszych dróg i infrastruktury.
Pragnę podziękować Parlamentowi za zaangażowanie w prace nad pakietem dotyczącym uczynienia transportu bardziej ekologicznym, szczególnie prace w ramach przeglądu dyrektywy w sprawie eurowiniet. Projekt przyjęty przez Komisję Transportu i Turystyki, opierający się na sprawozdaniu pana posła El Khadraouiego, stanowi wyraźny przekaz skierowany do państw członkowskich, ponieważ jest propozycją bardziej elastycznych ram dających podstawę prawną do przyjmowania nowych instrumentów walki z negatywnymi skutkami występującymi w sektorze transportu i wśród stron zaangażowanych w działalność w tym sektorze. W projekcie uczyniono to poprzez deklaracje politycznych intencji, aby stopniowo zachęcać do wprowadzania w życie sprawiedliwych i skutecznych cenników taryf za korzystanie z infrastruktury, dzięki którym płacić będzie zanieczyszczający, a nie podatnik.
Mam poczucie, że dyskutowana dziś opinia przyjęta przez Komisję wzmacnia wniosek Komisji w niektórych kluczowych kwestiach. Co się tyczy alokacji środków, uważam, że wniesione poprawki są spójne z proponowanym przez nas podejściem, które ma na celu obronę przeznaczania przychodów z opłat na konkretne cele oraz ograniczanie zewnętrznych skutków transportu drogowego - i myślę, że mogę je poprzeć. Jeżeli chodzi o rodzaj skutków zewnętrznych, które należy uwzględnić, mówię "nie” włączeniu CO2, lecz "tak” włączeniu zatorów komunikacyjnych. Modulowana opłata związana z zatorami pozwoliłaby nam walczyć ze zmianami klimatu w sposób bardziej skuteczny, niż w przypadku stosowania jednorazowego podatku od CO2. Jest ona niezbędna z punktu widzenia opłacalności transportu drogowego i przydatna w zapewnianiu wystarczających przychodów na potrzeby finansowania nowej zdolności przewozowej i uważam, że osiągnięty przez nas kompromis stanowi solidną podstawę dyskusji w Radzie. Niemniej musimy dołożyć wszelkich starań i zapewnić, aby końcowy rezultat stanowił dla państw zachętę, a nie środek odstraszający i aby nie powodował, że obowiązujące wymagania będą zbyt skomplikowane.
Teraz chciałbym przejść do sprawozdania pana posła Jarzembowskiego w sprawie komunikatu towarzyszącego dyrektywie. Z jego przemówienia jasno wynika, że ma on bardzo krytyczne zdanie o stanowisku Komisji; tym razem, po tylu latach wspólnej pracy, nie zgadzamy się ze sobą. Sprawozdanie ma wyraźnie krytyczną wymowę. Spróbuję skupić się w szczególności na dwóch punktach, które uważam za zasadnicze. Pragnę podkreślić z jednej strony, że Komisja przeprowadziła ocenę skutków obejmującą wszystkie metody transportu i zawierającą analizę skutków poszczególnych wariantów internalizacji. Myślę, że ta analiza kładzie fundament pod strategię internalizacji zaproponowaną przez Komisję. Z drugiej strony Komisja zaproponowała wspólne ramy internalizacji w oparciu o zasadę wspólną dla wszystkich metod transportu i uwzględniającą inicjatywy z przeszłości. Jest to pragmatyczne podejście, które respektuje dorobek prawny Wspólnoty i uwzględnia niedawno przyjęte propozycje - mam tu na myśli rozszerzenie ETS o lotnictwo i międzynarodowe umowy dotyczące lotnictwa, sektora morskiego i śródlądowych dróg wodnych. Oczywiście możemy debatować nad tym, czy propozycje Komisji idą wystarczająco daleko, lecz muszę podkreślić, że Komisja zajęła się tematem, który jej zgłoszono. Mówię tu o zintegrowanym planie na rzecz bardziej przyjaznego dla środowiska transportu, wspartym przez szczegółowe wnioski legislacyjne.
Druga kwestia jest związana z technologią i eksportem. Jeżeli Europa wprowadzi odpowiedni system eurowiniet, będzie ona tym samym wspierać rozwój europejskich graczy w gospodarce. Stany Zjednoczone, Chiny i Indonezja to gospodarki, które będą zmagały się z tym samym problemem, co my. Jest to zatem apel o wdrożenie ambitnej polityki, zarówno w zakresie internalizacji kosztów zewnętrznych w celu uwzględnienia koniecznych zmian związanych z ropą w przyszłości, jak i w zakresie promowania przemysłu europejskiego w związku z całym aparatem technologicznym otaczającym eurowinietę.
Panie przewodniczący, panie komisarzu! Nasz sprawozdawca, mój szanowny kolega pan poseł El Khadraoui, rozpoczął od kilku słów uspokojenia. Nie przewiduje się nałożenia żadnych europejskich opłat. Zamiast tego uwagę sprawozdawcy zajmują podstawowe zasady dotyczące rynku wewnętrznego, mające na celu wspieranie zrównoważonego transportu w Europie. Jednak stanowisko przyjęte przez niego jako sprawozdawcę daje państwom członkowskim licencję na nakładanie bardzo wysokich opłat, do kilku euro na kilometr, w tym przede wszystkim opłat związanych z zatorami i dopłat. Panie przewodniczący! Sądząc z tego, co powiedział pan komisarz, mamy tu do czynienia nie z podstawowymi zasadami dla rynku wewnętrznego, lecz z barierami na rynku wewnętrznym.
Grupa Europejskiej Partii Ludowej (Chrześcijańskich Demokratów) i Europejskich Demokratów pragnie dziś jasno przedstawić swoje stanowisko. Jesteśmy żarliwymi zwolennikami inwestycji w zrównoważony transport. Dlatego internalizacja kosztów zewnętrznych związanych z zanieczyszczeniem powietrza i hałasem może liczyć na naszą akceptację, pod warunkiem, że przychody będą inwestowane w uczynienie transportu drogowego czystszym - czyli w działania cieszące się szerokim poparciem. Jednak dla grupy PPE-DE proponowane opłaty związane z zatorami i dopłaty to o jeden most za daleko. Pobieranie opłat w związku z zatorami ma bardzo ograniczony pozytywny wpływ na środowisko i nie rozwiązuje problemu zatorów, a ponadto stanowiłoby to dodatkowe poważne obciążenie w czasach obecnego kryzysu gospodarczego, dodatkowe obciążenie dla MŚP, które miałoby również negatywny wpływ na zatrudnienie.
zalecenia do drugiego czytania przez Komisję Rynku Wewnętrznego i Ochrony Konsumentów dotyczące wspólnego stanowiska Rady mającego na celu przyjęcie dyrektywy Parlamentu Europejskiego i Rady zmieniającej dyrektywę 2002/22/WE w sprawie usługi powszechnej i związanych z sieciami i usługami łączności elektronicznej praw użytkowników, sieci i usługi komunikacji elektronicznej, dyrektywę 2002/58/WE dotyczącą przetwarzania danych osobowych i ochrony prywatności w sektorze łączności elektronicznej oraz rozporządzenie (WE) nr 2006/2004 dotyczące współpracy w dziedzinie ochrony konsumentów (16497/1/2008 - C6-0068/2009 - (sprawozdawca: pan poseł Harbour),
zalecenia do drugiego czytania przez Komisję Przemysłu, Badań Naukowych i Energii dotyczące wspólnego stanowiska Rady mającego na celu przyjęcie dyrektywy Parlamentu Europejskiego i Rady zmieniającej dyrektywy 2002/21/WE w sprawie wspólnych ram regulacyjnych sieci i usług łączności elektronicznej, 2002/19/WE w sprawie dostępu do sieci i usług łączności elektronicznej oraz wzajemnych połączeń i 2002/20/WE w sprawie zezwoleń na udostępnienie sieci i usług łączności elektronicznej (16496/1/2008 - C6-0066/2009 - (sprawozdawczyni: pani poseł Trautmann),
Jest to reforma istotna ze względu na to, że obecny pakiet, nad którym pracowałem wraz z kolegami jeszcze w 2001 i 2002 roku, okazał się bardzo owocny dla gospodarki europejskiej. Posiadamy kwitnący i dynamiczny sektor komunikacji, a na rynku działają aktywni konsumenci. Jednakże reforma ta ma na celu aktualizację tych kwestii, a moje koleżanki wyjaśnią obszary, nad którymi chcą pracować. Najważniejsze jest, że reforma ta sprawi, iż przedmiotowy pakiet będzie aktualny przez następną dekadę. W obecnym drugim czytaniu Parlament wprowadził znaczne udoskonalenia.
W przedmiotowej dyrektywie znacznie zwiększyliśmy prawa konsumentów i użytkowników przestrzeni elektronicznej. Konsumenci muszą mieć możliwość dokonywania wyboru między oferowanymi usługami komunikacyjnymi, a w związku z tym mają prawo do informacji. Mają prawo do uczciwych warunków zawierania umów i warunków, które nie będą ich wiązać na długie okresy z poszczególnymi dostawcami usług. Mają prawo do wysokiej jakości usług serwisowych w przypadku awarii, dostępu do usług informacji socjalnych przez Internet, a także do telefonicznej komunikacji głosowej. Przede wszystkim jednak mają prawo do ochrony swoich danych w przestrzeni komunikacji elektronicznej. Więcej na ten temat usłyszymy w dalszej części tego posiedzenia. Musimy również nadać uprawnienia urzędom regulacyjnym, aby mogły one zapewniać właściwe wykonanie tych praw. Wszystkie te elementy zostały ujęte w przedmiotowym wniosku.
Moje pierwsze wystąpienie zakończę słowami: nad tą propozycją pracowało bardzo wiele osób, mieliśmy także do dyspozycji ogromne wsparcie. W szczególności pragnę wymienić Petera Traunga z Komisji Rynku Wewnętrznego i Ochrony Konsumentów, Lucę Vusaggio, naszego doradcę prawnego, a także Lindsay Gilbert z naszej grupy, którzy ściśle współpracowali z moją asystentką Sheeną Gooroochurn. Otrzymaliśmy ogromne wsparcie ze strony Komisji w osobie Petera Rodforda, samej pani komisarz i jej zespołu, a także ze strony Sekretariatu Rady pod kierownictwem Evy Veivo. Wspominam o tym, gdyż prawdopodobnie wiele osób z zewnątrz nie zdaje sobie sprawy ze skali prac i zaangażowania w przygotowanie tych skomplikowanych tekstów. Oczekuję na państwa poparcie tej propozycji w dniu jutrzejszym, gdyż jest ona tak ważna dla naszej wspólnej przyszłości.
Parlament Europejski wykazał zaangażowanie w kwestii przedmiotowej poprawki przez włączenie do kompromisowego rozwiązania kluczowych elementów poprawki nr 46: obrony swobód, prawa do wyroku sądowego i odwołania się do sądu - co zostało wyrażone w znacznym stopniu zgodnie ze sformułowaniem organu sądowego - a także wprowadził dwa dodatkowe postanowienia dotyczące użytkowników Internetu: potwierdzenie kluczowej roli Internetu w wykonywaniu podstawowych praw i swobód, ze szczególnym odniesieniem do Europejskiej konwencji o ochronie praw człowieka i podstawowych wolności.
Panie i panowie! Stoimy przed wyborem: albo poprzeć poprawkę nr 46 w jej obecnej formie, a tym samym cofniemy cały pakiet telekomunikacyjny z powrotem do procesu uzgodnień, co ponownie otworzy dyskusję na temat wszystkich punktów ustalonych w trakcie negocjacji i doprowadzi do ich anulowania ze względu na ogromny sprzeciw ze strony państw członkowskich, albo poprzeć nowe sformułowanie poprawki nr 46, zapewniające poszanowanie podstawowych swobód, tym samym potwierdzając to, co Parlament przyjął w chwili głosowania nad sprawozdaniem pana posła Lambrinidisa.
Jeżeli istnieje jedna branża, która może naprawdę stać się katalizatorem i spowodować wzrost, jakiego potrzebujemy, aby wydobyć się z kryzysu, to właśnie jest to sektor technologii informatycznych i komunikacji, to jest sektor komunikacji elektronicznej i telekomunikacji. Dlatego właśnie tak ważne jest, że osiągnęliśmy to porozumienie, gdyż umożliwi nam ono pójście naprzód z nastawieniem, które uznaję za najważniejsze - zachowując otwartość spojrzenia, spoglądając w przyszłość, odrzucając protekcjonizm, a w zamian zachęcając do konkurencji i konkurencyjności, w czym kluczowa jest rola odnośnego sektora.
Co się tyczy pakietu - wspomniano tu już o rozmaitych aspektach różnych sprawozdań - chciałabym tylko, jako sprawozdawczyni, wspomnieć o utworzeniu nowego urzędu europejskich organów regulacyjnych w sektorze komunikacji elektronicznej, stanowiącego kluczowe narzędzie w celu zapewnienia, by reguły, jakie przyjmiemy jutro w nowej regulacji, były stosowane w równym stopniu w całej Unii, by istniała w praktyce harmonizacja umożliwiająca utworzenie i rozwój prawdziwego rynku wewnętrznego z wewnętrzną konkurencją, gdyż jest to najlepszy sposób zapewnienia korzyści dla konsumentów oraz tego, by konsumenci w Europie mieli możliwość korzystania z najlepszych usług po najlepszych cenach.
Pragnę też wyrazić podziękowanie za bezwarunkowe wsparcie, jakie otrzymałam jako sprawozdawczyni w sprawie dyrektywy GSM, w szczególności dla kontrsprawozdawców, którzy ze mną współpracowali, a także dla pani komisarz Reding za elastyczność, jaką wykazała w trakcie całego procesu przywracania Parlamentowi roli, o jaką się ubiegaliśmy: uczestnictwa w planowaniu strategicznym wykorzystywania pasm częstotliwości radiowych. Muszę też oczywiście wyrazić podziękowania dla prezydencji czeskiej za wykazanie wyraźnej determinacji, by załatwić sprawę przedmiotowej dyrektywy wraz z resztą pakietu przed końcem kadencji parlamentarnej.
Jako sprawozdawczyni dyrektywy GSM jestem przekonana, że znaleźliśmy na koniec właściwe rozwiązanie, umieszczając planowanie strategiczne pasm częstotliwości na szczeblu Wspólnoty w ramach przyszłych wieloletnich programów polityki pasm częstotliwości radiowych i wiążąc tę kwestię z dyrektywą ramową. Jest to właściwa decyzja, gdyż przyznajemy tym samym, że jako rzadkie dobro publiczne pasmo częstotliwości wymaga kontroli legislacyjnej, a także planowania strategicznego przy rozwoju nowych sieci bezprzewodowych i światłowodowych, które - co do czego wszyscy jesteśmy zgodni - stanowią przyszłość, i to przyszłość, w której musimy zapewnić ochronę prawną operatorom, żeby mogli inwestować, przy czym możemy odzyskać rolę przywódczą, którą Unia Europejska kiedyś już odegrała.
Ta wspaniała praca jest wynikiem porozumienia, które dzisiaj przedstawiono, po tym jak Komisja przedstawiła przedmiotowy pakiet w 2007 roku. Wyniki te obejmują nowe prawa konsumentów, jak prawo do zmiany operatorów telefonicznych podczas jednego dnia roboczego, utworzenie europejskiego urzędu ds. telekomunikacji, większą wzajemną zależność krajowych urzędów regulacji sektora telekomunikacyjnego, działania zapewniające, by Europejczycy mogli być podłączeni do szerokopasmowego Internetu, otwarcie pasm częstotliwości radiowych do wykorzystania przez nowe usługi bezprzewodowe, nowy instrument oddzielenia funkcjonalnego w celu zwiększenia konkurencji i poszerzenia wyboru po stronie konsumentów, wyraźne pro-konkurencyjne reguły inwestowania w szybkie sieci szerokopasmowe, lepsze prawa i nowe gwarancje dla konsumentów, mechanizmy radzenia sobie z włamaniami do danych i tak dalej. Są to bardzo ważne nowe działania dotyczące sektora o wartości przychodów ponad 300 miliardów euro, wiodącego w Europie pod względem jej roli lidera w dziedzinie telefonów komórkowych i szybkiego Internetu.
Chcę podkreślić, że jeśli Parlament zagłosuje za przedmiotowym pakietem, będzie on musiał być wdrożony w ustawodawstwie krajowym do 2010 roku, a nowy urząd ds. telekomunikacji zostanie utworzony w lecie bieżącego roku. Głosowanie Parlamentu Europejskiego to bardzo dobra wiadomość dla konsumentów w całej Europie. Dzięki roamingowi znaleźliśmy rozwiązanie dla symptomu powstałego na skutek braku jednolitego europejskiego rynku telekomunikacyjnego. Teraz reforma dotyka sedna problemu, wytyczając drogę do zaistnienia rzeczywistego jednolitego rynku operatorów usług telekomunikacyjnych i dla konsumentów. Jest to bardzo ważne dla naszego przemysłu.
Z zadowoleniem przyjmuję również wzmocnienie pozycji osób niepełnosprawnych - co Parlament zawsze popierał. Największym zadowoleniem napawa mnie to, że obecnie konsumenci skorzystają z gwarancji dotyczących prywatności, swobody wypowiedzi i dostępu do informacji. Wszystko to razem - czy to poprzez przyjęcie działań harmonizacyjnych, czy też poprzez większy nadzór nad działaniami zaradczymi wybranymi przez regulatorów krajowych - zapewni większą spójność na rynku wewnętrznym i stanowić będzie pomoc dla nowego organu, który będzie odgrywać kluczową rolę w tym procesie, łącząc wiedzę fachową i doświadczenie 27 regulatorów krajowych i przezwyciężając pozostałe przeszkody stojące na drodze do prawdziwej Europy bez granic.
Bardzo się cieszę, że Parlament odegrał ważną rolę we wzmacnianiu znaczenia wieloletnich programów dotyczących polityki przyznawania pasm częstotliwości radiowej, które będą proponowane przez Komisję, a Parlament po raz pierwszy będzie miał tu coś do powiedzenia. W tym celu przed wdrożeniem dyrektywy w sprawie lepszych uregulowań prawnych zmodyfikujemy decyzje Komisji w sprawie Zespołu ds. Polityki Spektrum Radiowego, aby umożliwić temu zespołowi odpowiadanie bezpośrednio przed Radą i Parlamentem.
Z zadowoleniem przyjmuję też poparcie Parlamentu dla zasad neutralności technologii i usług oraz zgodę na możliwość harmonizacji pasm częstotliwości tam, gdzie można wprowadzić handel prawami użytkowania. Wszystko to może się mieć zasadnicze znaczenie dla inwestycji w sieci nowej generacji, a także dla stopy zwrotu z inwestycji, jeśli uwzględnić związane z tym ryzyko. Zasady te będą też stanowić bardzo ważną wskazówkę dla Komisji przy tworzeniu szczegółowych wytycznych dla dostępu do sieci nowej generacji.
Pani przewodnicząca, pani komisarz, panie i panowie! Ja również chciałabym zacząć od podziękowania wszystkim osobom, które przyczyniły się do osiągnięcia ostatecznego zadowalającego kompromisu w sprawie pakietu telekomunikacyjnego. Podziękowania przede wszystkim należą się naszej Izbie: zwłaszcza sprawozdawcom, moim kolegom posłom, panu posłowi Harbourowi, pani poseł del Castillo Vera oraz pani poseł Trautmann, a także oczywiście pani poseł Pleguezuelos Aguilar. Wielkie dzięki, pani komisarz, za tę wspaniałą współpracę z Komisją. Była pani często osobiście obecna podczas negocjacji trójstronnych. To dobry znak. Naprawdę konstruktywnie przyczyniła się pani, wraz z prezydencją czeską, do osiągnięcia przez nas kompromisu na koniec tej kadencji.
Jest to dobry kompromis i mam ogromną nadzieję, że podczas jutrzejszego głosowania spotka się on z szerokim poparciem. Jak już wspomniano, cały sektor telekomunikacyjny jest jednym z efektywnych sektorów w naszej gospodarce europejskiej, a w samym środku kryzysu finansowego i gospodarczego szczególnie ważne jest stworzenie ogólnych warunków, by ta siła napędowa tworzenia miejsc pracy w Europie mogła zostać uruchomiona i mogła zacząć działać. Wiele miejsc pracy jest powiązanych z branżą telekomunikacyjną, a w ramach prawnych, które przyjmujemy, stworzyliśmy warunki umożliwiające dalszy dobry rozwój tego sektora.
Dlaczego pakiet telekomunikacyjny jest tak ważny? Chciałabym podkreślić to, co ja osobiście postrzegam za najważniejsze. Potrzebujemy dostępu do szybkiego Internetu w całej Europie, i to nie tylko w dużych miastach, ale również w regionach wiejskich. Mówiąc "my” mam na myśli młodych ludzi, którzy komunikują się z całym światem. Mówiąc "my” mam na myśli nasze firmy, które prowadzą działalność w skali globalnej i mają międzynarodowe siedziby, a także, oczywiście, nasze władze i administrację. Co w tym względzie przynosi pakiet telekomunikacyjny? Tworzy on konieczne ramy prawne, aby firmy mogły inwestować w rozwój sieci szerokopasmowych w skali krajowej. Dzięki temu pakietowi oraz ochronie inwestycji w nim zawartej, stworzyliśmy znaczące bodźce, a jednocześnie zapewniliśmy, poprzez wymogi tych uregulowań, by nie scementowały się tu nowe rynki. Ryzyko związane z budową nowych sieci zostało rozłożone w sposób zadowalający i sprawiedliwy.
Co jeszcze będzie regulować pakiet telekomunikacyjny? Po pierwsze, efektywne wykorzystanie pasm częstotliwości - jest to ważne również dla krajowego rozwoju sieci szerokopasmowych. W pakiecie opowiadamy się za bardziej elastyczną polityką przyznawania pasm częstotliwości w Europie. Pasma częstotliwości zwolnione w drodze przełączenia się na telewizję cyfrową - tzw. dywidenda cyfrowa - powinny być również dostępne dla mobilnych usług szerokopasmowych, które w szczególności mogą zapełnić luki na obszarach wiejskich. Jednakże uznaliśmy jednocześnie szczególną rolę odgrywaną przez nadawanie radiowe i telewizyjne w gwarantowaniu swobodnego kształtowania się opinii w naszym demokratycznym społeczeństwie. W sumie więc jest to dobry kompromis, który mam nadzieję spotka się jutro z szerokim poparciem!
w imieniu grupy PSE. - Pani przewodnicząca! Z fascynacją śledzę tę debatę - koledzy już przedstawili główne tematy, a pani komisarz wygłosiła swoje oświadczenie - jednak fakt całkowitej nieobecności Rady mówi nam bardzo wiele na temat tego, w jaki sposób przychodzi nam czasem funkcjonować w Unii Europejskiej. To jest zupełnie nie do przyjęcia. Doświadczamy jednego z najgłębszych kryzysów w historii Unii Europejskiej i na świecie, mówimy na temat tak mocno z tym związany i tak ważny dla tworzenia miejsc pracy - na temat jednego z obszarów, które nadal cieszą się znaczną stabilnością - wiele mówiące jest więc to, że Rada nie zastanawia się nad tym i nie debatuje dzisiaj z nami. Mam nadzieję, że częściej będziemy tu widzieć kolejną prezydencję Rady, gdyż nie można dalej działać w ten sposób.
Na koniec chciałabym wezwać niniejszą Izbę, moich kolegów oraz Komisję - a także, mam nadzieję, Radę - by przyjrzeli się tym obszarom, w których zgodziliśmy się na kompromisy, ale z których nie jesteśmy do końca zadowoleni. Dotyczy to zagadnień związanych z Internetem, jak na przykład sposobu, w jaki państwa mogą interweniować, gdy są zdania, że obywatele w sposób niezgodny z prawem korzystają z treści internetowych, co nazywamy po niemiecku "Internet sparen”, jak również zarządzania siecią. Mam nadzieję, że znajdziemy sposób przeanalizowania tych zagadnień w drugiej połowie roku i właściwe ramy prawne w celu zbudowania szerszego konsensusu między nami a obywatelami, którzy bardzo na nas polegają.
W wyniku negocjacji z Radą udało nam się dość wiele osiągnąć. Jednym z poważnych usprawnień w porównaniu do pierwszego czytania jest dostęp do europejskiego numeru alarmowego 112, jak i obowiązek operatorów do udostępnienia lokalizacji osoby dzwoniącej, bez żadnych odstępstw ze względu na wykonalność techniczną, przynajmniej w odniesieniu do operatorów telefonii stacjonarnej i komórkowej. Jest to poważne osiągnięcie, gdyż przyczyni się ono do sprawniejszej reakcji służb ratowniczych, a także zwiększy ochronę życia wszystkich obywateli, niezależnie od tego, w którym miejscu Unii Europejskiej się znajdują.
Przepisy dotyczące polityki zarządzania ruchem były kontrowersyjnym punktem sprawozdania, lecz jestem głęboko przekonany, że kompromis ten chroni prawa użytkowników do dostępu do treści i korzystania z usług według własnego wyboru. Nikt w tej Izbie nie chciał nigdy ograniczać wolności w Internecie. Naszym celem jest umożliwienie wprowadzenia procedur zarządzania ruchem, o ile są one konieczne, w celu zapewnienia możliwie najlepszych doświadczeń online dla użytkowników końcowych, o ile nie ograniczają one konkurencji między dostawcami usług. Moim zdaniem, kompromis ten jest zgodny z takim celem, dlatego też w pełni go popieram.
Moim zdaniem - jak obecnie uzgodniliśmy - uwzględniając kwestię pasm częstotliwości, dużo więcej uwagi zostanie poświęcone interesowi publicznemu z korzyścią dla nadawania. Mając na uwadze obecną dyskusję dotyczącą rynków finansowych, uważam, że dzięki naszej debacie rzeczywiście zapobiegliśmy problemom. Przedmiotowa propozycja w obecnie ustalonej postaci w o wiele bardziej wyważony sposób będzie uwzględniać relacje między rynkiem i tym, co rynek może wykreować, a zadaniami państwa. Uważam, że oznacza ona postęp w dziedzinie bezpieczeństwa naszej demokracji, a może też stanowić cenny wkład w kulturę.
w imieniu grupy GUE/NGL. - (SV) Dziękuję pani przewodniczącej. Jesteśmy obecnie świadkami rozwoju nowego społeczeństwa. Widzimy odnowę technologiczną w społeczeństwie, gdzie stary jednokierunkowy rodzaj komunikacji, w którym "jedna osoba mówi, a wszyscy słuchają”, zastąpiony został bardziej wielowymiarową komunikacją, formą komunikacji partycypacyjnej, a wielu z nas zostało zwolennikami tej nowej kultury wolności. To interakcja, swoboda wypowiedzi, kreatywność i kreatywny entuzjazm. To wymiana informacji, która jest często niezależna od interesów komercyjnych, ale niestety stare struktury władzy czują się zagrożone, stąd chcą się w to wmieszać, regulując i kontrolując to, co dzieje się w Internecie.
Pod pretekstem zwalczania przestępczości zorganizowanej i terroryzmu próbuje się ograniczać nasze prawa obywatelskie, jednakże nie można do tego dopuścić. Wraz z kolegami posłami w Konfederacyjnej Grupie Zjednoczonej Lewicy Europejskiej / Nordyckiej Zielonej Lewicy opracowałam wiele poprawek z korzyścią dla praw obywatelskich, aby chronić prawa obywateli w Internecie. Ponownie składam poprawkę nr 166, która została przyjęta podczas poprzedniego czytania. Poprawka ta ma na celu zapewnienie, by użytkownicy końcowi komunikacji elektronicznej, czyli my - obywatele - mieli możliwość dostępu do usług i aplikacji bez nieuzasadnionych ograniczeń. Musimy wyważyć między prawami obywateli do swobody wypowiedzi i prywatności oraz ochroną danych osobowych a prawami innych osób, w tym prawem do ochrony własności intelektualnej oraz ochroną bezpieczeństwa publicznego.
W niektórych krajach rządy chcą wprowadzić nowe, ostrzejsze przepisy, umożliwiające dostawcom Internetu zablokowanie ludziom dostępu o Internetu. Naszym zdaniem, nie powinno być możliwe blokowanie dostępu do Internetu żadnym obywatelom bez uprzedniego procesu sądowego. Jako obywatelka muszę również mieć swobodę surfowania po różnych stronach w Internecie i czuć się bezpieczna wiedząc, że firmy prywatne nie będą mogły uzyskać tych informacji. Ci z nas, którzy faktycznie kochają Internet oraz możliwości, jakie z sobą niesie, mówią, że prawa użytkowników należy określać według tego, do czego wykorzystujemy nasz abonament. Nie chcemy zostać zredukowani do roli konsumentów, gdzie nasze prawa będą obejmować wyłącznie to, co zostało zawarte w umowie abonamentowej. Niestety, zarówno wspólne stanowisko Rady, jak i kompromis otwierają do tego drogę, lecz my chcemy być obywatelami w Internecie, a nie tylko klientami i konsumentami. Internet to miejsce spotkań, forum wolnych informacji, coś w rodzaju wspólnej ziemi. Czy mamy teraz regulować to forum i przykrawać je do interesów przedstawicieli firm komercyjnych? Nie, nie sądzę. Pytanie brzmi: w jakim społeczeństwie chcemy żyć? Czy chcemy żyć w społeczeństwie nadzoru czy też chcemy żyć w społeczeństwie, gdzie ludzie mogą być pewni, że szanuje się zasady państwa prawa? W społeczeństwie, gdzie ludzie wiedzą, że ich prywatność jest szanowana, w społeczeństwie, gdzie swobodę wypowiedzi ceni się wyżej niż kontrolę ludzkiego życia. Właśnie w takim społeczeństwie chcę żyć i pracuję nad tym, aby takie było. Dlatego też wzywam Państwa do poparcia poprawek na rzecz praw obywateli, które złożyłam wraz z grupą GUE/NGL.
Mam nadzieję, że wybierzemy utrzymanie wolności, która przyniosła taki sukces i zmieniła nasz świat na lepszy. W chwili, gdy gospodarki potrzebują wszelkiej możliwej pomocy musimy wybrać otwartość dla postępu - nie krótkoterminowy protekcjonizm dla zysku. W imieniu moich wyborców będę głosować za naszą swobodą informacji oraz za przyszłym wolnym dostępem do Internetu dla każdego użytkowania zgodnego z prawem. W ten sposób będę głosować za demokracją oraz gospodarką oferującą możliwości dla każdego.
W istocie dokument ten nie promuje twórczości. Tak naprawdę zapewnia on jedynie szeroki nadzór policyjny nad aktywnością użytkowników Internetu. Nie zawiera on żadnych konkretnych propozycji poprawy pełnoprawnej dostawy dóbr kultury. Żałośnie nie nadąża za możliwościami technicznymi ukrywania albo podrabiania adresów IP. Jest to krok wstecz w stosunku do prawa do kopiowania dla celów prywatnych, w związku z którym każdy w każdym przypadku płaci podatek od mediów cyfrowych. Daje on czysto administracyjnemu organowi skandalicznie duże uprawnienia do wnoszenia oskarżenia i nakładania kar. Ponownie wprowadza podwójną karę dla użytkowników Internetu, którym odmawia się dostępu do sieci, ale wymaga dalszego płacenia abonamentu. Wreszcie, lekceważy się w nim domniemanie niewinności oraz prawo do obrony własnej.
Dlatego też w sprawozdaniu pana posła Harboura praktycznie nie było mowy o wielu uzyskanych rozwiązaniach korzystnych dla konsumentów. Mam nadzieję, że teraz będzie inaczej, nie tylko ze względu na to, że kompromisy uzyskane w zakresie podstawowych swobód i poszanowania prywatności są dobre, ale także dlatego, że przedmiotowe dossier reprezentuje ogromny potencjał zarówno dla konsumentów, jak i dla sektora telekomunikacyjnego i jego pracowników. Kompromisowe rozwiązania w zakresie dyrektywy w sprawie ram prawnych oraz dyrektywy w sprawie usługi powszechnej wyraźnie zobowiązują państwa członkowskie do poszanowania zasad prawa do uczciwego procesu sądowego, co musi na pewno dodawać otuchy osobom sprzeciwiającym się francuskiemu projektowi sankcji nakładanych przez organ administracyjny. Teksty te są po prostu koniem trojańskim dla procedury progresywnego reagowania, a nawet sprzeciwiają się samej zasadzie.
Pragnę też podkreślić to, co osiągnęliśmy w interesie konsumentów w odniesieniu do dyrektywy w sprawie usługi powszechnej. Od tej pory operator nie będzie mógł zasłaniać się kwestiami wykonalności technicznej jako przyczyną braku zapewnienia niezawodnego dostępu do służb alarmowych oraz lokalizacji osób korzystających z numeru alarmowego 112. Ta ważna dla bezpieczeństwa obywateli Europy kwestia zostanie ostatecznie rozwiązania - było to możliwe technicznie od wielu lat, ale władze i operatorzy woleli poświęcić bezpieczeństwo na ołtarzu oszczędności inwestycji.
To samo dotyczy poprawy przejrzystości i jakości informacji dotyczących umów, które to informacje winny być dostarczane obowiązkowo i regularnie. Konsumenci będą mogli skorzystać z informacji o cenach dopasowanych do ich profilu konsumenta, a także z komunikatów ostrzegawczych, gdy wykroczą poza normalny pakiet cenowy, co jest szczególnie użyteczne w odniesieniu do taryf specjalnych za korzystanie z usług za granicą albo dla młodych ludzi, którzy głównie korzystają z usług SMS po specjalnych cenach. Okres ważności umów od tej pory zostanie ograniczony do 24 miesięcy, z obowiązkiem oferowania przez operatorów umów na 12 miesięcy, a w przypadku zmiany operatora musi się odbyć w ciągu jednego dnia. Uzyskaliśmy maksymalny dostęp dla użytkowników niepełnosprawnych, a także przegląd zakresu usługi powszechnej w celu jej rozszerzenia, w szczególności na telefony komórkowe, do przyszłego roku.
(DE) Pani przewodnicząca! Jako sprawozdawca dyrektywy w sprawie ochrony danych w dziedzinie komunikacji elektronicznej, po pierwsze pragnę podziękować panu posłowi Harbourowi, który nadał zupełnie nowe znaczenie pojęciu ściślejszej współpracy. Nie była to pierwsza procedura tego rodzaju, lecz w tej formie okazała się prawdopodobnie najbardziej owocna. Chciałbym podziękować pani komisarz Reding, która była obecna podczas każdej z rozmów trójstronnych i osobiście w nich uczestniczyła, czego obecnie nie można powiedzieć o wszystkich komisarzach.
Uważam, że możemy pokazać, iż przede wszystkim lepszą ochroną konsumentów jest skuteczna ochrona danych; że w czasie, kiedy ludzie surfują po Internecie i nie wiedzą dokładnie co się dzieje za ich monitorami, szczególnie ważne jest, by ich oświecić. Podjęliśmy propozycję Komisji, by powiadomienia o naruszeniach bezpieczeństwa stały się obowiązkowe, a nawet ją ulepszyliśmy. Jest to procedura, która będzie wprowadzana etapowo, a została opracowana we współpracy z krajowymi organami regulacyjnymi, dostawcami usług telekomunikacyjnych i decydentami politycznymi. Bardzo się cieszę, że Komisja ogłosiła, iż do końca 2011 roku zostanie w tej sprawie przedłożona dyrektywa horyzontalna, gdyż nie ma sensu zajmować się tą sprawą tylko w dziedzinie komunikacji elektronicznej.
Jednocześnie zadbaliśmy o to, żeby obowiązkiem było uzyskanie zgodę użytkownika na przechowywanie programów lub aplikacji, w tym danych osobowych, zgromadzonych na dysku twardym. W tym względzie, pragnę też krótko wspomnieć, że pierwotne propozycje opracowaliśmy w ścisłej współpracy z branżą. W odniesieniu do części branży nie szły one wystarczająco daleko, albo szły zbyt daleko. Następnie spowodowały one problemy i zamieszanie w Radzie i Komisji, a wreszcie starano się przywrócić ich oryginalne wersje, gdyż organom tym nie spodobały się kompromisowe propozycje. Wniosek jest taki, że jako instytucje powinniśmy uwierzyć, że możemy razem dobrze współpracować i nie powinniśmy pozwalać, żeby wbijano miedzy nas klina w imię obcych interesów.
Jeżeli zostaną przyjęte, poprawki te przywrócą pewną równowagę między prawami i swobodami użytkowników końcowych a prawami i swobodami innych osób, w tym prawem do ochrony własności intelektualnej i faktycznym prawem do prywatności. Celem tej propozycji powinna być ochrona osób potrzebujących takiej ochrony, ale także ugruntowanie praw obywateli do dostępu do informacji w granicach prawa, w czasie i miejscu jakie uznają za stosowne. Należy spowodować, że dostawcy usług będą stale działać w sposób przejrzysty, a jeśli w szczególnie wyjątkowych przypadkach wymagane będą ograniczenia dostępu, powinni być w pełni odpowiedzialni za uzasadnienie takich ograniczeń. Rolą władz krajowych powinno być badanie wszelkich ograniczeń nakładanych przez dostawców usług.
(DA) Pani przewodnicząca, pani komisarz! Nie sądzę, by ten kompromis był wystarczająco dobry gdy idzie o prawa obywateli. Martwi mnie, że francuski minister kultury nadal uważa, że powinna istnieć możliwość administracyjnego odcięcia dostępu do Internetu po "trzech przewinieniach”. W związku z tym, wraz z wieloma kolegami, złożyliśmy ponownie poprawkę, którą raz już przegłosowaliśmy w tym Parlamencie. Mimo to nie można głosować w jej sprawie teraz, w chwili zgłaszania głosowań, ponieważ najpierw musimy głosować w sprawie kompromisu. Proszę więc kolegów posłów o zmianę porządku głosowania, żebyśmy mogli głosować nad poprawkami obywatelskimi przed głosowaniem nad pełnym tekstem kompromisu.
Zgodnie z warunkami zawartymi w pakiecie telekomunikacyjnym w jego obecnie wynegocjowanej postaci, operatorzy sieci będą mogli blokować dostęp do stron internetowych, treści, aplikacji i dowolnych innych materiałów. Z tego powodu, w złożonym przeze mnie niedawno pytaniu, ostrzegałem przed zagrażającym nam ryzykiem ograniczenia wolności prasy, myśli, wypowiedzi oraz zrzeszania się, zagwarantowanych w Karcie praw podstawowych UE, jeśli rząd krajowy, jak to miało nastąpić we Włoszech, lub branża komunikacyjna może zablokować stronę internetową według własnego uznania, niezależnie od tego, czy jej treść jest niezgodna z prawem. Rzuca się w oczy podstawowy fakt: możliwość blokowania strony, nawet jeżeli nie występuje działalność przestępcza, czy też nakłanianie do niej.
Na pewno dobrym pomysłem jest zabezpieczenie roli władz krajowych przy zarządzaniu pasmami częstotliwości radiowych, gdyż musimy zagwarantować i w pełni uwzględnić szczególne właściwości systemów krajowych, jednakże kompromisowy tekst, który przyjęliśmy w kwietniu, zawiera pewne elementy bez wątpienia zachęcające z punktu widzenia ochrony konsumenta, a ogólniej, prywatności, walki ze spamem - już kończę - i wszystkich innych. Jestem jednak nadal przekonany, że treść poprawki nr 138 jest zdecydowanie godna pochwały i dlatego ...
(SV) Pani przewodnicząca! Dziękuję. Branża telekomunikacyjna jest jedną z wiodących, dynamicznych branż w Europie. Potrzebuje ona inwestycji, konkurencji oraz ciągłych innowacji, aby dać obywatelom największe możliwości, zarówno pod względem życia gospodarczego, jak i informacji, demokracji i różnorodności. W przedmiotowym pakiecie widać jaśniejsze reguły konkurencji oraz wyraźniej zaznaczoną rolę urzędu europejskiego w gwarantowaniu otwartości rynku dla konkurujących z sobą firm. Zajmujemy się sprawami takimi, jak planowanie pasm częstotliwości oraz dywidenda cyfrowa - nowa przestrzeń stworzona w celu zaoferowania większej liczby usług i funkcjonowania większej liczby operatorów. Pani przewodnicząca! Wszystko to zaowocuje większą swobodą konsumentów i większymi możliwościami. Jeśli wziąć za przykład moją ojczyznę, Szwecję, będzie to tam oznaczać, że dominacja firmy Telia, od dawna występującej w charakterze monopolisty, nad konkurencją w zakresie usług dla gospodarstw domowych zostanie teraz przełamana, gdyż będzie obecnie istniała otwarta konkurencja oferująca usługi wprost do domów. Oznacza to postęp, który otworzy drogę do większego wyboru, tworząc lepszą konkurencję, a także wzmocni uprawnienia indywidualnego konsumenta, a więc również wolność jednostki w odniesieniu do Internetu i usług szerokopasmowych.
Pani przewodnicząca! Cała sprawa wolności Internetu jest przedmiotem debaty w tej Izbie. Czasem dziwi mnie, gdy osoby sprzeciwiające się Unii Europejskiej oraz traktatowi lizbońskiemu żądają wyższej instancji niż państwa członkowskie, przeciwko czemu głosują we wszystkich innych sytuacjach. Słyszałem dziś jak koleżanka z lewicy, pani poseł Svensson, prosiła o wprowadzenie poprawki umożliwiającej UE bezpośrednie wpływanie na podejście państw członkowskich do procesu prawnego. Jest to odstępstwo od traktatów, które obecnie obowiązują, oraz od traktatu lizbońskiego, o którym mówimy, i jest to forma supranacjonalizmu, która dotąd nie była naprawdę poddawana dyskusji. Mimo to, we wprowadzeniu do przedmiotowego prawodawstwa przedstawiliśmy wyraźne rozróżnienie pomiędzy tym, co muszą robić władze, a tym co muszą robić operatorzy Internetu. Zapewniliśmy, by nikt nie mógł naruszać swobody indywidualnego użytkownika w Internecie bez postępowania prawnego i sądowego spełniającego podstawowe wymogi. Spełnione zostały więc wymagania zawarte w poprawce nr 138 i wyeliminowano rozmaite istniejące zagrożenia. Sądzę, że jest to postęp, z którego powinniśmy być zadowoleni, gdyż jednocześnie zapewniamy otwarcie europejskiego rynku telekomunikacji na większą wolność, większe zróżnicowanie i większą konkurencję, kładąc tym samym podwaliny pod jego dynamiczny rozwój, aby w przyszłości również był światowym liderem.
Chcielibyśmy poprawić status tych grup, którym nowa technologia przynosi możliwości, lecz równocześnie pozostawia je bez dostępu do społeczeństwa informacyjnego, o ile nie będzie się monitorować ich praw. Grupy te obejmują osoby starsze oraz niepełnosprawne. Należy też zagwarantować prawa klientów, żeby nieuczciwa konkurencja nie uniemożliwiła im korzystania z nowych usług. Rada ostatecznie zaakceptowała prawie wszystkie nasze sugestie dotyczące ochrony konsumenta, a więc jest to zadowalający rezultat.
Pojawiają się obawy, że komunikacja elektroniczna docierająca do szerokich kręgów odbiorców będzie nadal bardziej powierzchowna z natury i nie będzie niczym innym niż bezmyślnymi bzdurami. Cel, jakim jest osiągnięcie cywilizowanego społeczeństwa jest zdecydowanie tak wymagający, że nie możemy dążyć w jego kierunku w oparciu o treści, jakie mamy dostępne w chwili obecnej. Wykorzystujemy nasze wspaniałe narzędzia techniczne prowadząc ludzkość w kierunku ignorancji w społeczeństwie informacyjnym oraz filisterstwa w społeczeństwie cywilizowanym. Zła książka pozostaje zła niezależnie od jakości druku lub papieru. W Internecie przestępstwo jest nadal przestępstwem, podobnie jak bzdury pozostają w Internecie bzdurami.
Będę głosować za przyjęciem pakietu telekomunikacyjnego, lecz czynię to z pewną niechęcią, gdyż moim zdaniem doszło, na najwyższym szczeblu, do zasadniczej zdrady podstawowych zasad liberalizacji telekomunikacji, jaką miała osiągnąć przedmiotowa dyrektywa. Odnoszę się tu zapisu art. 8 na temat zapewnienia dostępu do podmiotów obecnych na rynku oraz ich podejścia do rynku. Wydaje mi się, że układ w sprawie tego sformułowania zawarty w prywatnej rozmowie między premierem Gordonem Brownem a kanclerz Merkel dał firmom, takim jak Deutsche Telekom, ogromną przewagę. Nie wiemy co premier Brown dostał w zamian. Sądzę, że prywatne układy przywódców za zamkniętymi drzwiami nie są sposobem opracowania prawodawstwa UE. Żałuję, że miało to miejsce.
Chciałbym złożyć pani komisarz Reding oraz prezydencji czeskiej serdeczne podziękowania, gdyż wraz z naszymi sprawozdawcami ponownie dokonali ogromnego kroku naprzód dla dobra obywateli Europy. Koncepcja rynku wewnętrznego oferuje obywatelom ogromny postęp, szczególnie w obszarze telekomunikacji, ale również we wszystkich innych obszarach, gdzie uprzednio konfrontowaliśmy się z monopolistami. Ponadto, już przy regulacji roamingu zobaczyliśmy, że można tu uzyskać ogromne oszczędności dla gospodarstw, przy jednoczesnej ochronie obywateli.
Egzekwowanie praw obywateli jednego państwa w innym państwie członkowskim jest szczególnie ważne dla małych i średnich przedsiębiorstw, przy czym należy zapewnić możliwość dalszego korzystania z usług szerokopasmowych z korzyścią dla ludności i mając na uwadze spadek cen, ponieważ ze względu na obecnie bardzo dynamiczny rozwój usług szerokopasmowych i Internetu, zwłaszcza na dziedzinie telefonii, mamy zupełnie nowe możliwości korzystania z usług szerokopasmowych. Z tego powodu jestem wdzięczny, że pasmo częstotliwości GSM 900 jest również do dyspozycji dla UMTS, po raz pierwszy pomyślano także o sieci czwartej generacji, która - miejmy nadzieję - otrzyma stałą pomoc ze strony Komisji, abyśmy mieli pełne poparcie dla świadczenia usług szerokopasmowych, zwłaszcza na obszarach wiejskich.
Panie pośle Harbour, był pan sprawozdawcą z ramienia Komisji Rynku Wewnętrznego i Ochrony Konsumentów i muszę powiedzieć, że nasza współpraca oraz wspólne działania były bardzo pozytywne. Osiągnęliśmy bardzo wiele dla obywateli w dziedzinie usługi powszechnej, co dla nas, Socjaldemokratów, jest szczególnie ważne. Pakiet telekomunikacyjny stał się o wiele bardziej przyjazny dla klienta, przyczyniając się przez to do ochrony konsumenta. W przyszłości dostawcy usług telekomunikacyjnych będą też musieli oferować umowy na okres zaledwie 12 miesięcy, co jest bardzo ważne. Dotychczas wielu dostawców usług oferowało wyłącznie umowy na czas 24 miesięcy, co stanowi bardzo długi okres i uniemożliwia wczesne wycofanie się z umowy. Jest to dość istotny wkład. Przy zmianie operatora konsumenci muszą mieć możliwość zatrzymania numeru i dopełnienia formalności w ciągu jednego dnia. Do tej pory długie okresy oczekiwania często sprawiały, że klienci rezygnowali ze zmiany na tańszego operatora, co utrudniało konkurencję w tej dziedzinie. Tutaj również odnieśliśmy duży sukces.
Jedna kwestia pozostawała kontrowersyjna przez cały czas: jak należy podejść do postępowania karnego, gdy pojawiają się kwestie dotyczące przestępstw karnych lub spraw cywilnoprawnych? W kompromisie osiągniętym dziś z Radą uczyniliśmy ważny krok we właściwym kierunku, gdyż ujęliśmy zastrzeżenie wyroku sądowego. Oznacza to, że nie zostawiamy samym przedsiębiorstwom decyzji, jakie sankcje należy nałożyć. Zamiast tego, z wykorzystaniem praw ujętych w Europejskiej konwencji praw człowieka, zapewniliśmy prawo do obrony konsumentów i nie udzieliliśmy dostawcom usług nadmiernych uprawnień. To naprawdę ważny punkt.
Muszę jednakże powiedzieć, że co do tego ostatniego delegacja Ruchu Demokratycznego była rozczarowana. Kompromis osiągnięty w zeszłym tygodniu w odniesieniu do sprawozdania pani poseł Trautmann jest w tej konkretnej sprawie niezadowalający. Słabość tego projektu polega na nieuwzględnieniu prawa precedensowego związanego z art. 6 Europejskiej konwencji praw człowieka. Projekt ten tak naprawdę jedynie legitymizuje próby podejmowane przez rząd francuski narzucenia swojej koncepcji wysokiego urzędu administracyjnego, w postaci niesławnej ustawy "Hadopi”.
(PL) Pani Przewodnicząca! Ludzie mają obawy, że takie działania jak telecoms package są ograniczeniem ich wolności. Otrzymałem setki listów w tej sprawie, nie tylko z Polski. Zacytuję jeden z nich: "Parlament Europejski proponuje wprowadzić zmiany w prawie, które wpłyną na mój dostęp do Internetu i które mogą ograniczyć lub uczynić warunkową możliwość mojego korzystania ze stron i serwisów internetowych. Zmiany w prawie proponowane przez Parlament Europejski pozwolą mojemu dostawcy Internetu oferować mi ograniczone i warunkowe usługi. Obawiam się, że takie zmiany zabiją życie Internetu i mogą wywrzeć ujemne konsekwencje na gospodarkę Unii Europejskiej.”
Dlatego cieszy mnie bardzo między innymi to, że w preambule bardzo wyraźnie zaznaczono, że z jednej strony oczywiście nie jesteśmy gotowi zaakceptować działalności przestępczej, ale z drugiej strony nie jesteśmy też gotowi zezwolić na interwencję bez wyroku sądowego, bez podstaw prawnych. W mojej opinii, jest to podstawowa zasada, której należy przestrzegać. Jestem wdzięczny mojej koleżance, pani poseł Trautmann, oraz wszystkim innym osobom za wytrwałość w tej sprawie i zapewnienie wyraźnej linii działania.
Postępy, jakie poczyniono w tej kwestii, obejmują znaczne poszerzenie ochrony konsumenta, a także zapewnienia ze strony Komisji, że przedstawi propozycje ogólnego wymogu powiadomień w przypadku utraty danych. Niemniej jednak, mam pewien kłopot z tym pakietem. O tym problemie wspominało już wielu posłów, w tym mój kolega poseł z Francji: rządy krajowe próbowały wprowadzić element "trzech przewinień” do kompromisu tylnymi drzwiami, co tak naprawdę nie ma zupełnie nic wspólnego z dyrektywą. Muszę powiedzieć, że działania takie bardzo mnie irytują.
Pakiet telekomunikacyjny stanowi poważny wkład w europejski plan naprawy gospodarczej poprzez tworzenie sieci. Pakiet telekomunikacyjny stanowi poważny wkład we wzmacnianie praw konsumenta oraz możliwości konsumentów, gdyż coraz więcej konsumentów może z niego korzystać. Pakiet telekomunikacyjny stanowi jednak również poważny wkład w rozwój demokracji. Zapewnia on wszystkim Europejczykom dostęp oraz nowe sposoby wykonywania naszych praw i obowiązków, a jednocześnie zapewnia równowagę wprowadzaną przez organ regulacyjny: równowagę między zaoferowaniem Europie instrumentu umożliwiającego osiągnięcie rzeczywistego rynku wewnętrznego w sektorze telekomunikacyjnym, a wykorzystaniem dostępnej wiedzy fachowej na szczeblu krajowych organow regulacyjnych.
(SV) Dziękuję, pani komisarz. Potrzeba nam większej harmonizacji w dziedzinie komunikacji elektronicznej oraz bardziej przejrzystych i prostszych przepisów, a ta harmonizacja musi przyczyniać się do istnienia dobrze funkcjonującego rynku wewnętrznego. Głównym celem jest zwiększenie konkurencji, co spowoduje większy wybór, niższe ceny oraz lepszą jakość dla użytkowników końcowych. Aby odnieść sukces, należy wyważyć wiele różnych interesów i znaleźć właściwą równowagę. Pakiet telekomunikacyjny nie może być wykorzystywany - i nie ma tego na celu - do potrzeb prawa karnego i do nakładania sankcji karnych, ani też nie ma wpływać na przepisy proceduralne obowiązujące w państwach członkowskich. Jego centralnym punktem musi być zwiększona konkurencja. Wszyscy obywatele muszą mieć prawo wnieść sprawę do sądu - nie może to być w gestii sił komercyjnych. Mam więc nadzieję, że koledzy posłowie poprą teraz ten kompromis.
Problem prywatności pojawia się w kontekście prawodawstwa handlowego, magazynowana danych, prawa karnego oraz przejrzystości. Unia Europejska nie wypracowała jeszcze wspólnego podejścia, ze wspólnymi zasadami, które można by zastosować we wszystkich tych trzech obszarach, przy czym konieczna będzie ocena ogólna, żeby uniknąć sprzecznego prawodawstwa w dłuższej perspektywie czasowej. W przyszłości nadal czeka nas wyzwanie związane z wyważeniem interesów policji, zwolenników przejrzystości przepisów, osób pragnących chronić dane, a także oczywiście firm informatycznych.
Pakiet, nad którym dziś głosujemy obejmuje przepisy idące zdecydowanie w kierunku, jakiego można sobie życzyć w odniesieniu do rynku telekomunikacyjnego w sposób uporządkowany i z korzyścią dla wszystkich, obejmujące regulację na szczeblu europejskim powierzoną Grupie Europejskich Regulatorów Telekomunikacji (GERT) o finansowaniu mieszanym, bez prawa weta; równowagę pomiędzy konkurencją a potrzebą nowych inwestycji - oddzielenie funkcjonalne zostało ograniczone do wyjątkowych przypadków; dążenie do skupienia uwagi na usługach publicznych przy zarządzaniu pasmami częstotliwości radiowej; nowe usługi; nową wolność dostępu do usług; a także, w szczególności dzięki panu posłowi Harbourowi, znaczne rozszerzenie praw konsumentów. Przykro mi tylko, że odrzucono sformułowanie "must carry”.
Z punktu widzenia Francji tekst ten jest doskonale wyważony, jest to dobry kompromis - i mam tu na myśli, w odniesieniu do niesławnych i kontrowersyjnych poprawek, że to, co ostatecznie zaproponowano jest, moim zdaniem, inteligentne, gdyż umożliwia wdrożenie praw własności intelektualnej w Internecie bez ograniczania wolności dostępu do sieci. Internet musi stosować prawo w tej dziedzinie, podobnie jak w innych. Świat wirtualny nie jest światem bezprawia i nie może ulegać wyłącznie potędze reklamy wprowadzanej przez operatorów i dostawców usług internetowych. Dlatego właśnie popieram punkt widzenia pani poseł Trautmann. Kompromis stawia w równym rzędzie prawa pracowników, artystów i użytkowników Internetu, a to jest właśnie dobre rozwiązanie.
Pani przewodnicząca! Pragnę rozpocząć od złożenia wyrazów uznania za ciężką pracę Komisji i jej urzędników, a także wszystkich sprawozdawców. Występuję tu jako kontrsprawozdawca z ramienia Komisji Wolności Obywatelskich, Sprawiedliwości i Spraw Wewnętrznych w chwili, gdy jest mowa o części pakietu związanej z prywatnością i łącznością elektroniczną. Chciałbym także wyrazić uznanie dla pracy pana posła Alexandra Alvaro i innych kontrsprawozdawców, w tym dla pana posła Lambrinidisa z Grupy Socjalistycznej.
Kiedy mówimy o pakietach danych, pozwolę sobie powiedzieć kilka słów na temat neutralności sieci. Moim zdaniem musimy się zgodzić, że pewna dawka zarządzania siecią jest konieczna. W miarę jak firmy budują większe magistrale, inne firmy przychodzą i je zapełniają, a to może prowadzić do zatkania przepływu. Kto kilka lat temu mógł sobie wyobrazić, że będziemy mieć teraz takie usługi jak BBC iPlayer czy YouTube? Dlatego też operatorzy muszą być w stanie zarządzać swoimi sieciami. Pomysł obsługi pakietów w kolejności napływania może okazać się szkodliwy, zwłaszcza w przypadku usług alarmowych niedostępnych ze względu na utrudniony ruch.
(SV) Bardzo dziękuję pani przewodniczącej. Przepraszam za niewielkie spóźnienie. Chciałbym rozpocząć od tego, że moim zdaniem należy podkreślić, iż pakiet telekomunikacyjny, nad którym mamy teraz głosować, jest zasadniczo dobrym pakietem. Zwiększa on konkurencję i rozszerza prawa użytkowników, co należy podkreślić, gdyż jest to coś, o czym często zapominamy w tej debacie. Skupiamy się prawie wyłącznie na szczegółach, a potem tracimy z oczu szerszy obraz, a przecież właśnie o to chodzi w pakiecie telekomunikacyjnym - o zwiększenie konkurencji i rozszerzenie praw użytkowników.
Mimo to pojawiły się obecnie liczne zagrożenia dla naszych swobód obywatelskich i praw w Internecie oraz dla otwartej i wolnej struktury Internetu. Nigdy nie zaznaczyły się one tak wyraźnie, jak w debacie na temat tego, czy należy odcinać użytkownikom dostęp do Internetu bez procesu sądowego. Jestem dumny, że tu, w Parlamencie, jesteśmy zgodni co do tego, że takie postępowanie jest nie do przyjęcia. Nie wolno odcinać ludzi od Internetu bez rozpatrzenia sprawy w sądzie. Jest to ważne, gdyż stanowiłoby to poważne ograniczenie swobód i praw obywatelskich. Podobnie postępowanie takie odwróciłoby zasady prawne w sposób, którego nigdy nie zaakceptowalibyśmy w innych kontekstach. Osobom, które ukradły rower nie zakazujemy korzystania z dróg. Dlatego też cieszy mnie, że jutro powiemy wyraźne "nie” dla takich propozycji.
Jednocześnie, nie eliminuje to wszystkich zagrożeń dla Internetu. O wielu innych rzeczach będziemy jeszcze dalej rozmawiać, i cieszę się już na te debaty. Istnieją pewne obszary, o których chciałbym, abyśmy porozmawiali w większych szczegółach, lecz w sumie jest to krok we właściwym kierunku. Jestem dumny, że jutro wyraźnie podkreślimy, iż swobody i prawa obywatelskie w Internecie, w szczególności w odniesieniu do możliwości odcięcia dostępu bez procesu sądowego, są tym, co Parlament Europejski będzie popierać.
Chciałabym podkreślić, że nie chodzi tu o arbitralne blokowanie Internetu. Nie możemy spowodować wyłączenia YouTube, jak to miało miejsce w Turcji, ze względu na podobno obraźliwe ukazanie Atatürka. Nie chcemy doprowadzić do sytuacji podobnej do tej w Chinach. Oczywiście, stron internetowych nie można zamykać losowo z powodów politycznych. Chciałabym jednak wyraźnie powiedzieć, że obywatele nie mogą mieć nieograniczonego prawa do bezprawnego ściągania danych bez ograniczeń! To nie jest pole do negocjacji. Jednakże musimy zapewnić - jest to stan równowagi, do którego dążymy i który jeszcze musimy wypracować - by producenci treści kreatywnych, których prace pojawiają się w Internecie, mogli uzyskać uczciwe wynagrodzenie. W tym celu potrzebny nam jest nowy model. Nie chodzi tu o model francuski. Chcemy zastrzeżenia sądowego, decyzji sądu dotyczącej praw podstawowych. Mimo to, nadal musimy wypracować nową umowę społeczną w społeczeństwie opartym na wiedzy, pomiędzy prawem autorskim a ochroną praw podstawowych.
Jedno z pytań dotyczyło inwestycji w sieci dostępu nowej generacji poprzez zapewnienie, by operatorzy telekomunikacyjni uzyskali rzetelną stopę zwrotu z inwestycji, należycie uwzględniającą związane z nimi ryzyko. W ramach obecnie obowiązujących przepisów możliwe, jest, żeby kilka firm wspólnie ponosiło ryzyko inwestycyjne. Nowe przepisy potwierdzają taką możliwość, a jednocześnie stanowią, że należy utrzymać skuteczną konkurencję oraz przepisy zapobiegające dyskryminacji. To bardzo ważne. Pragnę to podkreślić, gdyż czasem słyszę zaledwie część prawdy, podczas gdy całe zagadnienie dotyczące inwestycji należy wdrożyć w praktykę.
Drugie pytanie dotyczyło naruszeń ochrony danych. Operatorzy muszą przyjąć odpowiedzialność wynikającą z przetwarzania i magazynowania dużych wolumenów informacji. Dlatego też nowe reguły po raz pierwszy w prawodawstwie europejskim wprowadzają obowiązkowe powiadomienia w przypadku naruszeń ochrony danych osobowych. Oznacza to, że dostawcy usług komunikacyjnych będą zobowiązani do informowania władz i swoich klientów o naruszeniu zasad bezpieczeństwa, co ma wpływ na ich dane osobowe. Ponadto, reguły dotyczące prywatności i ochrony danych zostały zaostrzone w takich obszarach jak stosowanie cookies i podobnych rozwiązań. Użytkownicy Internetu będą lepiej informowani o tym, co dzieje się z ich danymi osobowymi i będą mogli łatwiej sprawować kontrolę nad swoimi danymi osobowymi w praktyce.
Drugi element dotyczy bardziej otwartego i neutralnego dla konsumentów Internetu. Konsumenci europejscy będą mieć o wiele większy wybór między dostępnymi konkurencyjnymi dostawcami usług szerokopasmowych. Dostawcy usług internetowych posiadają potężne instrumenty, które umożliwiają im rozróżnienie między różnymi rodzajami transmisji danych w Internecie, jak np. komunikacja głosowa, czy komunikacja typu peer-to-peer. Nawet jeżeli zarządzanie ruchem może umożliwić rozwój najwyższej jakości usług i pomóc w zapewnieniu bezpiecznej komunikacji, te same techniki mogą też być wykorzystane do pogorszenia jakości komunikacji lub innych usług do bardzo niskich poziomów. Dlatego właśnie, w ramach nowych reguł UE, narodowe organy telekomunikacyjne będą mieć uprawnienia do ustalenia minimalnego poziomu jakości dla usług transmisji sieciowych, aby promować neutralność sieci oraz swobody w sieci dla obywateli Europy.
Czwartym elementem, który chciałabym podkreślić, jest uznanie prawa dostępu do Internetu. Nowe reguły wyraźnie określają, iż dostęp do Internetu stanowi podstawowe prawo, podobnie jak swoboda wypowiedzi i swoboda dostępu do informacji. Reguły te więc stanowią, iż wszelkie działania podejmowane w związku z dostępem czy użytkowaniem usług i aplikacji muszą się odbywać z poszanowaniem podstawowych praw i swobód osób fizycznych, w tym prawa do prywatności, swobody wypowiedzi oraz dostępu do informacji i edukacji, a także prawa do uczciwego procesu.
Po pierwsze, kompromis ten wyraźnie zaznacza swobody naszych obywateli, określone w Karcie praw podstawowych, w tym prawo dostępu do Internetu, stanowiące integralną część swobody wypowiedzi i dostępu do informacji. Po drugie, kompromis ten określa, iż nieproporcjonalne rozwiązania proponowane w celu ograniczenia praw użytkowników Internetu są niezgodne z prawem. Po trzecie, kompromis potwierdza, iż należy zawsze zapewnić opcję przedstawienia sprawy sędziemu, niezawisłemu i bezstronnemu sądowi, którego decyzję należy uszanować.
Moja druga ważna refleksja dotyczy samej przestrzeni internetowej - samego sektora komunikacji elektronicznej - jako kwitnącego, rozwijającego się i dynamicznego sektora. Naszym zadaniem jako regulatorów jest umożliwienie kontynuacji tej dynamiki i tej innowacyjności. Tworzymy ramy prawne w celu zapewnienia, by konsumenci mogli się w nie angażować, aby dać im prawo do wiedzy na temat tych usług, możliwości wykorzystania tych cech - jest to niezwykle istotne. Jednakże Internet nie jest tak kwitnący - a jak jest dynamiczny widzieli państwo ze względu na wiadomości otrzymywane na temat tego wniosku - dlatego, że ograniczaliśmy aktywność w Internecie, nie jest taki dlatego, że narzucaliśmy nowe modele biznesowe. Krępowaliśmy działalność ludzi. Chcemy nowych podmiotów na rynku, chcemy małych firm, chcemy dużych firm, chcemy inwestycji.
Chcę powiedzieć, że głosując za przyjęciem przedmiotowego kompromisu w sprawie pakietu telekomunikacyjnego nasz Parlament wskaże wyraźny wybór: regulowanego rynku, a nie nieregulowanej konkurencji. Jest to też dowód na istnienie strategii - użytecznej strategii rozwoju w sytuacji kryzysu, przygotowującej społeczeństwo europejskie na nadejście ery cyfrowej. Głosowanie umożliwi również zapewnienie równowagi pomiędzy prawem poszczególnych państw a kompetencjami Komisji, między istniejącymi operatorami a nowymi podmiotami na rynku, dzięki klauzulom o niedyskryminacji. Będzie to jednak również oznaczać postęp ze strony samego Parlamentu Europejskiego, dotyczący wykonywania uprawnień w zakresie współdecyzji, w szczególności w odniesieniu do przyznawania pasm częstotliwości radiowych, uznawanych za dobro publiczne, jak i jeszcze raz wyrażonego wsparcia dla nadawców i związanych z tym usług.
Wyrażenie "podejmowane działania” służy w istocie jako brakujący łącznik między podejmowanymi działaniami dotyczącymi sieci komunikacji elektronicznej (niezależnie od tego, czy idzie o odcinanie dostępu czy filtrowanie), a podstawowymi prawami użytkowników. Co do wątpliwości wyrażanych przez koleżanki i kolegów posłów w sprawie skłonności sprawozdawców do obrony prawa do wyroku sądowego przed odcięciem dostępu, to muszę powiedzieć, że wyrażenie "niezawisły i bezstronny sąd” gwarantuje użytkownikom Internetu prawo do takiego wyroku.
Udowodnienie, że Hadopi będzie takim niezawisłym i bezstronnym sądem oznaczałoby nałożenie na ten wysoki urząd wszystkich obowiązków, jakie musi spełniać sędzia: prawa do obrony, procesu sądowego, gdzie obydwie strony są wysłuchane, a także publicznego charakteru postępowania. Oczywiście spowodowałoby to implozję systemu opartego - jak to ma rzekomo miejsce w prawie francuskim - na komputeryzacji i masowym przetwarzaniu oskarżeń i kar. Dlatego też wzywam Komisję Europejską do zwrócenia szczególnej uwagi przy transpozycji tego pakietu telekomunikacyjnego.
Niech nie będzie wątpliwości, że pragnę poprzeć panią poseł Trautmann w jej wniosku, iż tam, gdzie państwa członkowskie odpowiadają za gwarancję prywatności, wolności wypowiedzi, wolności do informacji oraz ogólnie wszystkie prawa zawarte w Europejskiej Konwencja o Ochronie Praw Człowieka i Podstawowych Wolności, niech prowadzą działania pod ścisłym, rygorystycznym nadzorem Komisji Europejskiej, która - moim zdaniem - wraz z Parlamentem stanowi obecnie najlepszą gwarancję, by wolność w Internecie stanowiła zasadę wyważoną z wszystkimi innymi prawami.
(SV) Pragnę zauważyć, iż Rada jest nieobecna i nie komentuje tego porozumienia. Chciałabym, aby zażądała Pani obecności Rady przed jutrzejszym głosowaniem. Uważam, że wielu obywateli Europy chciałoby usłyszeć odpowiedź Rady na pytanie dlaczego sprzeciwia się tekstowi, w którym wyraźnie stwierdza się, że nikomu nie należy odbierać dostępu do Internetu bez uprzedniego wyroku sądowego. Chciałabym, żeby Rada wyjaśniła przyczyny swojego sprzeciwu. Sądzę, że tysiące Europejczyków chciałoby się tego dowiedzieć.
na piśmie. - (PL) Unijne ramy prawne w dziedzinie telekomunikacji powstały w latach 90-tych, mając na celu liberalizację krajowych rynków zdominowanych przez państwowe monopole. W międzyczasie byliśmy świadkami rewolucyjnych zmian technologicznych w zakresie rozwoju telefonii komórkowej oraz Internetu. Projekt reformy przepisów regulujących rynek telekomunikacji w UE, nad którym głosować ma jutro Parlament, ma dostosować unijne prawo właśnie do tych zmian m.in. z myślą o poprawie pozycji użytkowników na rynku usług elektronicznych.
Osobiście stoję na stanowisku, iż dostęp do Internetu jest istotnym czynnikiem wspomagającym proces kształcenia i przejawem korzystania ze swobody wypowiedzi, dostępu do informacji oraz rynku pracy. Użytkowników Internetu nie wolno pozbawić ani ograniczyć im dostępu do sieci bez uprzedniego orzeczenia właściwych organów wymiaru sprawiedliwości. Dlatego też zdecydowanie postuluję o przywrócenie zapisów dwóch najważniejszych poprawek 138 oraz 166, przyjętych przez PE w pierwszym czytaniu we wrześniu 2008 r. Przywróciłyby one w Pakiecie gwarancje praw użytkowników, nakładając na regulatorów krajowych obowiązki monitorowania i czyniąc nielegalnym arbitralne blokowanie oraz uznaniowe ograniczanie dostępu obywateli do aplikacji, usług i treści publikowanych w Internecie.
na piśmie. - (ET) Nowe przepisy przedstawione w nowym pakiecie telekomunikacyjnym pomogą w uregulowaniu rynku telekomunikacyjnego i będą promować ochronę konsumenta. O wiele łatwiej będzie konsumentom uzyskać informacje od swojego dostawcy usług oraz zmieniać dostawców usług. Informacje udzielane przed zawarciem umowy muszą wskazywać, czy konsument jest związany umową przez określony czas. Ponadto, dostawcy usług nie mogą wiązać klientów na okresy dłuższe niż 24 miesiące. Przeniesienie numeru telefonu od jednego dostawcy usług do innego musi się odbywać w terminie jednego dnia roboczego. Przejrzystość świadczenia usług uległa poprawie, a konsumenci mogą porównywać ceny na stronach internetowych, przy czym operatorów lokalnych można zobowiązać do świadczenia usług osobom niepełnosprawnym. Konsumenci mogą prosić o ustalenie maksymalnego poziomu cen po osiągnięciu określonego poziomu konsumpcji miesięcznej. Jeżeli dostawca usług nieumyślnie ujawni informacje osobowe danej osoby w Internecie, musi on należycie powiadomić tę osobę o takim zdarzeniu.
Nowe przepisy pomogą też w regulacji rynku telekomunikacyjnego i ułatwią wprowadzenie nowych usług na rynek. Koordynacja częstotliwości radiowych w UE stwarza możliwość świadczenia zupełnie nowych usług i usuwa dotychczasowe przeszkody, na przykład w oglądaniu programów telewizyjnych na telefonach komórkowych. Zwiększone zostały uprawnienia regulatorów krajowych, utworzono także nowy europejski organ regulacyjny w celu wzmocnienia niezależnego nadzoru rynku, na czym z pewnością skorzystają konsumenci. Dziękuję.
(CS) Głosowałem za odrzuceniem sprawozdania pana posła Bögego w sprawie uruchomienia środków z Europejskiego Funduszu Dostosowania do Globalizacji, ponieważ, w szczególności w przypadku prośby Austrii, cechuje go bardzo niesystematyczne podejście, którego odzwierciedleniem jest bezprecedensowo wysoki poziom pomocy na jedną osobę. Jeżeli musi istnieć ograniczona w czasie pomoc indywidualna, której celem jest wsparcie pracowników dotkniętych zwolnieniami spowodowanymi globalizacją, pomoc taka musi dotyczyć faktycznych indywidualnych potrzeb i rzeczywistego kontekstu gospodarczego. Jednak tak się nie dzieje; wręcz przeciwnie, procedura stosowana do ustalania tej pomocy była chaotyczna i arbitralna. W związku z tym, moim zdaniem, konieczne jest określenie wyraźnych kryteriów. Wykorzystywanie środków w taki sposób nie jest rozwiązywaniem tego problemu, ale jest marnotrawieniem pieniędzy podatników.
Jednak musimy patrzeć także na to, co dzieje się na naszym terytorium, aby zobaczyć, jak tworzymy bariery utrudniające handel z biedniejszymi krajami. W wielu przypadkach kraje te twierdzą, że przepisy regulujące handel działają na ich niekorzyść; dzieje się tak, kiedy patrzą na wspólną politykę rolną, dotacje na uprawę bawełny, normy sanitarne i fitosanitarne oraz taryfy na produkty o większej wartości importowane do UE. Ważne jest, abyśmy pokazali, że ten system handlu jest naprawdę otwarty i że pomagamy najbiedniejszym państwom walczyć z ubóstwem.
Takie sytuacje, do których dochodzi niepokojąco często, wymagają od decydentów dokładnego przeanalizowania europejskiego model gospodarczego i społecznego, jego trwałości i perspektyw na przyszłość. Oznaczają one także, że bezwzględnie kluczowe znaczenie ma promocja działań mających na celu tworzenie nowych miejsc pracy cechujących się wysoką jakością. Jeżeli działania te mają zakończyć się sukcesem, musimy zapewnić wsparcie, usunąć przeszkody i ograniczyć niepotrzebną biurokrację, aby ułatwić życie tym, którzy pomimo trudności wciąż chcą podjąć ryzyko polegające na otwieraniu nowych firm i przyłączaniu się do innowacyjnych projektów.