Včeraj sem na Svetu kmetijskih ministrov in v COMAGRI tudi naznanila 280 milijonov EUR za kmetovalce, ki proizvajajo mleko. Da bi lahko ta denar izplačali hitro, enostavno potrebujem pravno podlago v členu 186. Zamisel bo takšna, da bi denar dodelili v nacionalnih ovojnicah, glede na proizvodnjo v letu 2008-9 in seveda znotraj zgornje meje nacionalnih kvot, razdeljen pa bi bil na nediskriminatoren način tistim kmetovalcem, ki proizvajajo mleko in jih je kriza najbolj prizadela. Ponovno, da bi lahko to možnost uporabili, pa moramo vključiti mleko v člen 186.
Ko pravim, da sem najavila možnost, da predlagam 280 milijonov EUR, se morate zavedati, da bo moral proračunski organ, ki je sestavljen iz Evropskega parlamenta in Sveta finančnih ministrov, o tem odločati na zasedanju sveta ECOFIN, ki bo 19. novembra. Včeraj sem dejala tudi, da je to zadnji denar, ki ga imam na voljo, razen 300 milijonov EUR, ki so potrebni kot varovala v izogib finančnim kaznim. Pomembno je, da vam jasno povem, da člen 186 Komisiji ne daje prostih rok za kakršne koli zamisli, ki bi jih lahko dobila. Na tej stopnji lahko rečem le, da je zasebno skladiščenje za različne izdelke - in med te bi sodil tudi sir - kandidat, če bodo tržne razmere takšne, da bomo lahko to upravičili.
v imenu skupine ECR. - Gospod predsednik, najprej bi rad povedal, da vsekakor pozdravljam to odločitev in mislim, da nam včerajšnja razprava, ki je včeraj zvečer potekala v odboru in ki poteka danes na plenarnem zasedanju, omogoča, da razmere bolj razjasnimo. Resničnost, in mislim, da tudi vzrok za razočaranje, ki ga čutijo mnogi kmetovalci, ki proizvajajo mleko, je, da medtem ko so do neke mere doživeli tisto, kar je gospod Lyon navedel kot kazanje prvih znakov okrevanja, pa ta denar še ni prispel do njihovih bančnih računov. To torej ustvarja določeno stopnjo razočaranja za kmetovalce, ki proizvajajo mleko. Mnogi med njimi so že dolgo pod finančnim pritiskom. Dobro in koristno je, da lahko govorimo, saj sedaj sprejemam potrebo, da se člen 186 ustrezno uredi, da bomo lahko ta denar čim hitreje kar se da spravili neposredno do proizvajalcev. Mislim, da je to izziv.
Dejstvo je, da smo lahko v času, ko se nam tako močno ponuja Lizbonska pogodba, le presenečeni, da želite okrepiti ta člen 186 uredbe, ki vam bo dala vse pristojnosti. Te polne pristojnosti pa ste že imeli in te so vas vodile, da ste se odločili za liberalizacijo kvot, ki nas je pahnila v krizo, v kateri smo danes, zaradi edine koristi proizvajalcev in distributerjev, ker še celo danes Evropsko računsko sodišče poudarja, da so se med leti 2000 in 2007 cene mlečnih izdelkov za potrošnika povečale za 17 %, medtem ko so cene za proizvajalca padle za 6 %.
(HU) Gospa komisarka, seveda bom glasovala za predlog, čeprav se zavedam, da ta miloščina ne bo rešila položaja kmetovalcev. Vendar pa bi rada postavila tri vprašanja. Prvo se glasi: V čem vidite nauk te krize? Ali smo se iz nje česa naučili? Gospa komisarka, te krize ni povzročila nobena naravna nesreča, cunami ali drug podoben dogodek, ampak vrsta slabih odločitev in v osnovi neuspela kmetijska politika. Če pogledamo v prihodnost, kaj lahko obljubite kmetovalcem? Kako se bodo podobni krizi izognili v prihodnosti? Od vas bi rada slišala jasen in podroben odgovor.
Sedaj pa glede mojega vprašanja. Včeraj ste na obravnavi Sveta dejali, da lahko države članice prosto uporabljajo to vsoto denarja. Kaj natančno to pomeni? Ali bodo države članice lahko ta denar pošteno porazdelile, da ne ga ne bodo dobila velika kmetijska podjetja in velike kmetije, ampak mali posestniki, družinske kmetije, ki ga najbolj potrebujejo in je od njega odvisno njihovo preživetje? Ti kmetovalci so se znašli v najbolj groznih razmerah. Druga velika skupina, ki bi jo bilo treba upoštevati, so kmetovalci v novih državah članicah, zlasti mali posestniki. Kako se želite znebiti te nedopustne diskriminacije, ki izhaja iz dejstva, da smo morali na primer mi, Madžari, predati popolnoma vse Evropski uniji, a dobili smo le del subvencij? Kako in kdaj bo ta krivica in nepravičnost odpravljena?
Tako nam ostane le malo izbire in moramo pozdraviti pobude Komisije, ne glede na to kako nezadostne se nam zdijo. Zato je danes zjutraj Skupina naprednega zavezništva socialistov in demokratov v Evropskem parlamentu glasovala za nujen postopek, ki nam je bil predstavljen. Vendar pa bomo predlagali in zahtevali, da se Evropski parlament stalno obvešča o ukrepih, ki bodo sprejeti v prihodnjih dneh pod pristojnostmi, ki jih sedaj prenašamo na Komisijo. Še naprej se bomo trudili, da bi povrnili ravnotežje trga, da bo lahko zagotovil zadostne donose proizvajalcem, kakor zagotavlja Lizbonska pogodba.
Gospa komisarka, za vas imam še eno vprašanje, saj se za vse programe pogosto ponavlja, da moramo še naprej spodbujati prestrukturiranje. Kaj imate torej v mislih s prestrukturiranjem? Ali res mislite, da je pravilno, da še naprej delimo denar, v osnovi z namenom, da spodbujamo male kmetovalce, naj odnehajo, da bomo lahko dali denar večjim kmetovalcem? Ta politika ni več učinkovito sredstvo za dosego cilja. Poskrbeti moramo, da bomo denar uporabili na usmerjen način, posebno za prikrajšane regije, da bi ohranili strukture v tistih regijah, ki so najbolj ogrožene.
Sredstva v višini 280 milijonov EUR, ki so bila naznanjena včeraj, so dobrodošla, a to je le obliž za veliko večjo težavo. Parlament je septembra lansko leto glasoval, da je treba dati na razpolago 600 milijonov EUR. V interesih izkazovanja solidarnosti zlasti z malimi kmetovalci je treba ohranjati ta znesek. Naslednja prednostna naloga za Komisijo mora biti obravnavanje celotnega vprašanja oskrbe z mlekom. V to sem trdno prepričan. Dokler tega ne bomo obravnavali, se bomo spopadali z vedno več težavami in hitro nam bo zmanjkalo obližev.
Komisija ima sedaj možnost hitro ukrepati in morali bi ji omogočiti to možnost in s tem, ko to počnemo, bi morali vedno pokazati svojo pripravljenost, da zahtevamo njeno odgovornost. Predlog spremembe gospoda Deßa v imenu skupine Evropske ljudske stranke (krščanskih demokratov) nam bo omogočil, da to storimo skupaj. 280 milijonov EUR, o katerih ste mnogi govorili, je le kaplja v morje. Vendar pa moramo prav tako priznati, da je to konec finančnega leta. Razumeti moramo, da na voljo preprosto ni več denarja.
Kako naj rešujemo celoten položaj? Radi bi, da tisti kmetovalci, ki proizvajajo mleko in jih je kriza najmočneje prizadela, prejmejo 280 milijonov EUR. Govorimo o trgu mleka, a to so resnični ljudje in podeželska območja, o katerih razpravljamo in za katere vedno pravimo, da jih želimo zaščititi, ko razpravljamo o drugih temah. Komisarka, podprite mlečni sklad! Danes popoldan je komisarka, ko je govorila v proračunski razpravi, govorila v prid sklada in želim, da je to jasno. To me zelo veseli. Tudi ta signal potrebujemo nujno in tudi ta denar je v proračunu za leto 2010.
Tovrstni program, če naj bi uspel, mora biti obvezen in ne prostovoljen. Mislim, da je ta prostovoljni sporazum za odkup mlečnih kvot protiproduktiven. Mislim, da to ni le zato, ker bo ta sporazum najprej pomenil, da bomo ohranili povečanje kvot, ki bo ga bo potem zelo težko spet nazaj obrzdati. Z odkupom mlečnih kvot jim bomo ponovno dali finančno vrednost in glavni učinek tega bo, da bo oviralo zmožnost uravnoteženja. Menim, da moram zavrniti vsak ukrep, ki omejuje uravnoteženje. Zlasti za obdobje odpravljanja je uravnoteženje nujno orodje za to, da se bodo lahko posamezne kmetije bolje orientirale na trgu.
(RO) Gospo komisarko bi rad nekaj vprašal, prav tako pa bi se ji rad zahvalil, ker je prišla v Parlament. Dejali ste, da bodo sredstva, obljubljena za sredstva za podporo mlečnega sektorja, dodeljena državam članicam glede na zgodovinski dejavnik ali z drugimi besedami na podlagi dogovorjenih kvot. Vendar pa države članice trdijo, da te kvote niso poštene. Dejansko je to razlog, zakaj mnogo držav članic vztraja, da bi moral biti trg dereguliran. Na primer, nekatere države ne morejo proizvesti dovolj, niti za pokritje svoje potrošnje. Ali ne mislite, da bo uporaba zgodovinskega dejavnika ohranila te krivice...
(BG) Rada bi pozdravila odločitev, ki sta jo sprejela Svet in Komisija za dodelitev dodatnega svežnja v znesku 280 milijonov EUR v subvencijah za proizvodnjo mleka v letu 2010. To pošilja jasen signal tistim, ki vsak dan trpijo zaradi neugodnih posledic krize. Pozivam, naj ta ustrezen odziv ne bo enkratna gospodarska rešitev, ampak del ciljno usmerjene, dolgoročne strategije za oživitev, stabilizacijo in razvoj tega sektorja v Evropi. Zato je pomembno upoštevati ukrepe, ki jih bo sprejela vsaka država članica. Pozornost bi rada pritegnila k dejstvu, da lahko Bolgarija le delno sprejme predloge za spremembo Uredbe 1234. Vztrajamo, da se izrecno zabeleži v osnutku, da se bodo možnosti za upravljanje nacionalnih kvot izvajale po presoji držav članic. Pomembno je, da se ohrani možnost izbire obstoječega načrta za odkup in prerazporeditev mlečnih kvot po nacionalni rezervi. Težko si privoščimo, da bi ali zadržali ali pobirali plačila od proizvajalcev, saj je bolgarski sektor v postopku modernizacije. Drugače bolgarski proizvajalci ne bodo konkurenčni niti po letu 2015.
Drugič, rad bi se, če smem, navezal na zgodovino, preden se čez trenutek obrnem na prihodnost. Prepričan sem, da se spomnimo čudovitih dni, sedaj že pred več kot letom dni, ko so kmetovalci za mleko dobivali zelo dobro ceno. Hkrati pa so imeli koristi od velikih subvencij EU za modernizacijo mlečnega sektorja. Zato je pomembno, da načrtujemo prihodnost, ki temelji na teh izkušnjah in da potegnemo zaključke iz svojih napak, ker smo jih zagotovo naredili. Za nas je enako pomembno, da premislimo o tem, kako načrtovati razvoj tega sektorja, ker je denar na razpolago iz neposrednih subvencij pa tudi za razvoj podeželskih območij. Poleg tega imamo na voljo tudi instrument mlečnih kvot.
(PL) Gospa komisarka, rad bi vas vprašal naslednje: Za kaj želi Komisija potrošiti 280 milijonov EUR? Za nadaljnje prestrukturiranje ali morda še bolje, kot je želelo 21 držav članic, za financiranje trga, za tržne mehanizme? Dejansko kmetovalci želijo, da se denar porabi za mehanizme podpore. Sedaj ne morejo vzeti nadaljnjih posojil ali izboljšati produktivnosti. Zdaj ne morejo nadaljevati z modernizacijo, ker so izgubili likvidnost. Zdaj nočejo kupovati hladilnikov ali molznih strojev, to ni čas za nadaljnje naložbe. 280 milijonov EUR znese malo manj kot 2 EUR na tono mleka, proizvedenega v Evropski uniji.
članica Komisije. - Gospod predsednik, potem ko sem pozorno poslušala nocojšnjo razpravo, mislim, da ste iz nekaterih govorov dobili vtis, da je to naš prvi korak proti pomoči v kmetijskem sektorju v Evropski uniji. Bolj napak kot tako sploh ne more biti. Prepričana sem, da vsaj nekateri med vami veste, kaj se je dogajalo od januarja letos, ko smo začeli z javnim in zasebnim skladiščenjem, začeli smo s posredovanjem in z izvoznimi nadomestili. Poleti smo izvajali veliko različnih ukrepov, zato mislim, da bi morali narediti posebno študijo, v kateri bi novim poslancem tega Parlamenta povedali točno, kaj se je dogajalo od lanskega januarja.
Drugi del, ki je danes zbudil daleč največ zanimanja, je člen 186. Razlog za uvedbo mlečnega kmetijstva v člen 186 je dejstvo, da moramo biti sposobni reagirati hitro. Spotoma pa ne vidim nobenega razloga, zakaj mlečno kmetijstvo ne bi smelo biti del člena 186, glede na to, da so področja, ki so izrazito v mesnem sektorju, že notri. In na splošno, tisti, ki se bojite, da bo Komisija dobila bianko ček in počela, kar se ji zljubi, morajo upoštevati, da je člen 186 že po naravi zelo pozitiven načrt, kjer je mogoče poskusiti pomagati ljudem, ki so v težavah, s hitrim ukrepanjem. Torej to ni bianko ček. O tem bo, kakor verjetno veste, razpravljal upravni odbor.
Zatem mislim, da kroži mnogo napačnih zamisli. Teh 280 milijonov EUR ni namenjenih prestrukturiranju. Preprosto nudi možnost zelo hitrega izplačevanja, takoj, ko bomo imeli formalnosti urejene, s sprejetjem s strani novembrskega zasedanja Ecofina in s podpisom proračuna za leto 2010. To pomeni, da lahko takoj ukrepamo, kar pa ne bi bilo tako, če ne bo urejen člen 186. Torej ne gre za prestrukturiranje. Kakor sem povedala prej, daje državam članicam možnost, da iz tega nacionalnega proračuna izplačajo denar tistim, ki ga najbolj potrebujejo.
Odgovorila bom na nekatera specifična vprašanja. Rada bi povedala, da so organizacije proizvajalcev odlična možnost. To je dejansko nujno. To sem že povedala na plenarnih zasedanjih, posebno, ko smo razpravljali o načrtu za sadje in zelenjavo. Če bodo kmetovalci svoj čas in trud porabili za tekmovanje med sabo, namesto, da bi tekmovali z močnim sektorjem prodaje na drobno, vem kdo bodo zmagovalci in kdo poraženci. Zato pravim: delajte skupaj, da boste mnogo močnejše telo na celotni prehranski verigi.
Gospa komisarka, glede na to, da smo se dolgo borili, da bi Komisija predložila ukrepe, ne moremo zavrniti nobenega prispevka, ki bi nam ga lahko prinesli zdaj, v tem zelo težkem času za kmetovalce, ki proizvajajo mleko, in za njihove družine. Žal je dolgo trajalo, da je Komisija ukrepala. To je storila šele, ko se je morala spoprijeti z močnim pritiskom s strani proizvajalcev mleka in mlečnih izdelkov, Evropskega parlamenta in 21 držav članic. Glede ukrepov, ki ste jih tu predstavili, bi rad povedal naslednje:
v pisni obliki. - (HU) Pozdravljam ukrepe, ki jih je Evropska komisija predlagala za pomoč proizvajalcem mleka in mlečnih izdelkov v Evropi. Vendar pa lahko ti ukrepi le ublažijo krizo, ne morejo pa je povsem odpraviti. Da bi lahko to storili, bi bilo treba opustiti odločitve glede povečanja mlečnih kvot. Vendar pa niti Evropska komisija niti gospa Mariann Fischer Boel osebno nista naklonjeni temu, da bi priznali, da so bile sprejete napačne odločitve. Strinjam se z zahtevami evropskih kmetovalcev, da se opusti povečanje kvot.
Na shode, ki jih proizvajalci mleka izvajajo že več tednov v poskusu, da bi rešili svoj sektor, ki ga je prizadela kriza, je Evropska komisija odgovorila tako, da je ustvarila "sklad za mleko" v vrednosti 280 milijonov EUR. Gospa Fischer Boel je tako popustila pod pritiskom potem, ko je bila več tednov gluha za stisko kmetovalcev na robu propada. Vendar pa je ta finančni ukrep zasmehljiv in je namenjen le začasni pomiritvi proizvajalcev. Nikakor ne bo pripomogel k rešitvi težav sektorja, ki z načrtovanim koncem mlečnih kvot odhaja. Proizvajalci mleka nočejo usmiljenja in miloščine; hočejo, da je trg urejen tako, da bodo lahko mleko prodajali po cenah, ki jim omogočajo dostojno življenje z njihovimi prizadevanji in zagotovijo njihovim otrokom prihodnost. Evropska unija bo s svojo trmoglavo željo uveljaviti dogmo proste in poštene konkurence prepustila več tisoč kmetovalcev na milost in nemilost zakona na trgu in samo temu. Enako velja za ultraliberalizem, ki vsak mesec povzroča brezposelnost več tisoč delavcev v industriji. To klanje je treba po nujnem postopku takoj ustaviti.
Pozdravljam sporazum, ki je bil načeloma dosežen med kmetijskimi ministri na njihovem zasedanju sveta v Luksemburgu v zvezi z zagotavljanjem pomoči za sektor mleka in mlečnih izdelkov v višini 280 milijonov EUR. Na ravni EU to znaša dodaten cent v pomoči na liter mleka, kar pa je popolnoma zanemarljivo. Potem ko se je Evropska komisija več mesecev drzno upirala, je malo popustila pritisku, ki so ga uporabili kmetovalci, 21 držav članic, med njimi tudi Madžarska in Evropski parlament, ki je že zahteval dodatna sredstva za ta sektor na neformalnem zasedanju, ki je prejšnji ponedeljek potekalo v Bruslju. Kljub poznim ukrepom s strani EU je madžarska vlada ukrepala hitro in podprla kmetovalce, ki proizvajajo mleko in mlečne izdelke, in je storila vse, da bi jim pomagala, pri tem pa je upoštevala proračunska sredstva, ki so na voljo. Madžarska je sektorju mleka pomagala z uporabo vseh vsot, ki jih je mogoče prerazporediti kot del sredstev za razvoj podeželja in programa evropskega gospodarskega razvoja. Poleg nas imata le še Latvija in Malta tako izrazite kazalce. Madžarski kmetovalci, ki proizvajajo mleko in mlečne izdelke, prejmejo neposredno približno 3,3 milijone EUR od skupnega zneska 280 milijonov EUR, kar je približno enako 890 milijonom HUF. Madžarska vlada se lahko svobodno odloči, kako bo ta denar porabila. Komisija je predlagala le, da bi morali to posebno pomoč dobiti le tisti proizvajalci, ki jo najbolj potrebujejo, kar pa je v skladu z madžarskimi cilji. Po odobritvi proračuna za leto 2010 bo ta znesek izplačan v začetku naslednjega leta.
Vsi smo videli slike prizorov, ki jih je povzročilo nedavno pomanjkanje hrane. Cene v kmetijstvu, ne samo cene hrane, so hitro narasle v zelo kratkem obdobju. To je zadalo smrtni udarec številnim državam v razvoju, ki so zelo odvisne od uvažanja hrane in so že živele na robu. Upajmo, da bo to poročilo o mednarodni trgovini s surovinami pomagalo odpraviti nekatere od teh težav. Navsezadnje smo sprejeli obveznost odprave lakote in revščine s pristopom k tako imenovanim ciljem tisočletja. Generalni sekretar Združenih narodov Ban Ki Mun je pred kratkim opozoril, da višje cene hrane ogrožajo najpomembnejše cilje ciljev tisočletja, in sicer prepoloviti lakoto na svetu. Tako je skrajni čas, da se ukrepa.
Zlasti nedavna kriza s hrano je pokazala, da hrana ni le katera koli surovina. Če ne moremo izpolniti tako osnovne zahteve, kot je zagotoviti sitost ljudi, je malo vredno govoriti o razvoju. Zato moramo biti previdni, ko hrano pretvarjamo v mednarodno trgovsko blago, enako vsem ostalim. Svetovne države v razvoju so prisiljene k deregulaciji svoje prehranske politike in prestopu od proizvodnje za nacionalne potrebe k proizvodnji za izvoz. To je politika Mednarodnega denarnega sklada, Svetovne banke, ZDA in tudi EU, ki so vse določile te zahteve. Z odpravo zaščitnih tarif in subvencij je veliko držav v razvoju postalo zelo občutljivih za izrazita nihanja cen hrane in surovin. Poglejmo na primer Haiti, ki je prej zase proizvedel dovolj riža. Leta 1995 je Mednarodni denarni sklad to državo prisilil k zmanjšanju tarif za riž. Prihajati je začel državno subvencioniran riž iz ZDA in lokalna proizvodnja se je sesula. Danes so tri četrtine vsega riža, ki se poje na Haitiju, uvožene iz ZDA.
Upam, da nam bo to poročilo prineslo orodja za spopad s težavami in izzivi, ki jih predstavlja negotova trgovina s surovinami. Vprašanja, na katera se osredotočamo v poročilu, vključujejo podporo državam v razvoju pri povečanju raznolikosti njihovih gospodarstev, tako da bodo lahko spremenila položaj, v katerem izvažajo le eno ali dve surovini, in se pomaknila k naprednejšim proizvodnim vzorcem, ki vključujejo bolj visoko predelane izdelke. Poudarjamo tudi pomembnost prožnosti v razvojni politiki. Tem državam mora dopuščati razvoj možnosti in instrumentov gospodarske politike, na primer za podporo razvoju njihovega domačega kmetijstva. Prav tako zahtevamo, da Evropska komisija pregleda načrt financiranja Flex, katerega namen je uravnotežiti cene surovin. Lotevamo se tudi enakopravnosti pri trgovini s surovinami ali njenega pomanjkanja. Zelo pomembno je, da vedno upoštevamo vprašanje spolov pri pogajanjih o sporazumih o mednarodni trgovini.
Vsa sredstva bo treba v celoti izkoristiti. Trajnostna in usklajena politika o dostopu do surovin bi tako združevala: prvič, pogajanja, ki bi zavarovala mednarodne obveznosti pri Svetovni trgovinski organizaciji in dvostranskih sporazumih; drugič, izvajanje pravil Svetovne trgovinske organizacije in obstoječih dogovorov; in tretjič, blage ukrepe, kot sta dialog in gradnja zavezništev. Ti elementi niso novi, medtem ko bosta njihova kombinacija in usklajena uporaba določili njihovo moč. O tem bomo razpravljali na konferenci z zainteresiranimi stranmi pozneje letos.
v imenu skupine PPE-DE. - (DE) Gospod predsednik, gospod komisar, zelo me veseli, da ste danes na voljo, gospod Potočnik. Komisar Mandelson je, kot ugotavljamo, spet raje odpotoval na neko pomembno konferenco na drug konec sveta, namesto da bi z nami v Parlamentu razpravljal o ključnih vprašanjih za evropsko industrijsko politiko. Predstavljajte si torej moje navdušenje, ko sem vas poslušal, saj ste temo predstavili veliko bolje z večjo jasnostjo in vizijo, kot bi to storil naš komisar za trgovino.
Zelo sem zadovoljen z izidom naših posvetovanj v odboru, kajti bojim se, da je poročevalec v svojem izvornem osnutku kljub vsem dobrim točkam, ki jih je izpostavil glede držav v razvoju, popolnoma pozabil na interese evropske industrije. V odboru za mednarodno trgovino smo dodali nov prvi del poročila, ki se ukvarja z interesi naše industrijske politike. Popolnoma jasno je, kakšni morajo biti ti interesi. Osredotočiti se moramo na zagotavljanje preskrbe s surovinami za evropsko industrijo. Kot je pravilno povedal komisar, soočamo se z velikimi težavami v zvezi s tem.
Storiti moramo vse mogoče, da bi zavarovali resnično prost dostop do trgov s surovinami ne le pri večstranskih pogajanjih, ampak tudi pri naših dvostranskih pogajanjih. Dejstvo, da je Komisija začela pogovore o pristopu Ukrajine k STO in dopustila stopnjo odklona pri uvedbi izvoznih dajatev, je nedopustno in predstavlja slab zgled. Naša dopustitev dvojnega označevanja cen v zvezi s pristopom Savdske Arabije k STO, dogovor, ki je evropski petrokemični industriji povzročil resne težave, je prav tako nedopustna. Prav tako nimam veliko upanja glede sedanjega dogajanja v zvezi s pristopom Rusije k STO in rad bi, da Komisija zagotovi, da ne bodo sprejeti dodatni ukrepi, ki izkrivljajo trgovino.
Jasno je, da si je treba prizadevati na ustrezen način, zlasti Svetovna trgovinska organizacija, za doseganje soglasja z namenom olajševanja dostopa do surovin. Vendar zaradi tega ne smemo pozabiti na še eno pomembno vprašanje: zdaj je na teh trgih nov položaj, ki je nastal na področju živil in energetike. V Evropski uniji moramo zato mi, glavni uvozniki surovin, na to vprašanje gledati s posebno zaskrbljenostjo. Po eni strani moramo upoštevati vpliv, ki ga lahko ima po svetu, saj lahko zaradi tega nastane prevelik pritisk na porabo surovin z zelo negativnimi okoljskimi, gospodarskimi in družbenimi posledicami v državah v razvoju, medtem ko moramo po drugi strani upoštevati tudi lasten položaj in razumeti lastne težave.
Zaradi naraščajočih cen hrane so vedno pogostejši nemiri na ulicah, zato potrebujemo nov pristop, če se želimo spopasti s tem položajem. Nova kriza grozi s smrtjo več ljudi v enem dnevu, kot jih je umrlo zaradi terorizma v šestih letih od 11. septembra. Politiki in vlade morda še niso opazili, ampak revni po svetu vedno pogosteje opazujejo svoje lačne otroke. Posledice bodo hude zlasti v Afriki, v kateri so se cene izdelkov v zadnjih 12 mesecih več kot podvojile ter se še vedno dvigajo zaradi špekulacij, pomanjkanja in spreminjajočih se vzorcev proizvodnje. Ključni vzroki so naraščajoče povpraševanje iz vzhodne Azije in posledice za zaloge hrane zaradi neuspešnega vlaganja v kmetijstvo. Podnebne spremembe, ki se kažejo v poplavah, sušah in rekordno visokih temperaturah, položaj še otežujejo, zlasti za revne po svetu. Zato upam, da bomo sprejeli to resolucijo.
(EL) Gospa predsednica, gospod komisar, ni mi treba poudarjati, da je konkurenčnost naših evropskih podjetij večinoma odvisna od preskrbe s surovinami. Zato danes potrebujemo celostno strategijo za zagotavljanje dostopa do svetovnih trgov. To bo pomagalo zagotoviti mednarodno sodelovanje, zakonito konkurenco, pravično trgovino in spoštovanje do omejitev, ki temeljijo na resnih razvojnih spodbudah v manj razvitih državah. Pomagalo bo tudi pri spodbujanju vlaganja v okolju prijazne tehnološke raziskave in razvoj ter recikliranje.
komisar. - Gospa predsednica, zahvaljujem se poslancem za njihovo posredovanje. Jasno so izrazili izzive, s katerimi se soočamo. Jasno je tudi, da moramo po eni strani zagotoviti uravnotežen razvoj svojega dela, zato se bomo osredotočali zlasti na revnejše države in na doseganje pravičnosti, o kateri je govoril gospod Crowley, vendar moramo po drugi strani tudi zagotoviti pravila pravične trgovine za dostop naše industrije do surovin. Dejstvo je, da je Evropska unija neto uvoznica surovin in da bo tako ostalo.
V poročilu zahtevamo nujne ukrepe za spopadanje s podnebnimi spremembami. Trgovina mora nositi svojo odgovornost. Znižati moramo vse nepotrebne emisije in omejiti transport. Znaten delež trgovine vključuje izdelke, ki bi se lahko enostavno proizvajali tudi lokalno. Spodbujati moramo trgovino z "zelenim blagom" in pametno okoljsko tehnologijo. Če tega ne bomo storili in če trgovina ne bo prevzela svoje odgovornosti, kmalu ne bomo imeli več surovin, s katerimi bi trgovali, in tako tudi ne več hrane, ki bi jo jedli. Zelo je pomembno, da podnebno odgovornost vzamemo resno.
avtor. - Gospod predsednik, kakor je že bilo povedano, je Evropska unija edina največja donatorska institucija za Kambodžo in več kot upravičeno lahko pozovemo kamboške oblasti, naj se ne le posvetijo političnim in institucionalnim reformam, da bi vzpostavile demokratično državo, ki bo temeljila na vladavini prava in spoštovanju temeljnih svoboščin in pravic, ampak tudi, da izrazijo svojo voljo za učinkovit boj proti endemičnim nadlogam korupcije, obsežnega krčenja gozdov, ki povzroča razseljevanje, ter industrije spolnega turizma, za zavrnitev sedanje kulturo nekaznovanosti ter privedbo pred sodišče vseh, ki so vpleteni v te dejavnosti
Nujno je tudi zagotavljanje svobodnega in poštenega političnega izražanja brez ustrahovanja ali nadlegovanja. Natančneje, povedati moramo, da smo zaskrbljeni zaradi pregona vodje opozicije Sama Raisnyja in obsodbe na 12-letno zaporno kazen zaradi poteze, za katero meni, da je simbolične in očitno politične narave. Zlasti je zaskrbljujoče, da bi ta razsodba, če bo obveljala, preprečila Samu Rainsyju, da bi sodeloval na parlamentarnih volitvah leta 2013, in bi imela posledice daleč prek primera Sama Rainsyja, saj bo zagotovo prizadela opozicijo kot celoto.
Kakor je bilo tu že omenjeno, je EU edina največja donatorska instistucija za Kambodžo in zaradi tega je pomembno, da se v tej resoluciji ne zadovoljimo le z obsodbo številnih kršitev človekovih pravic v državi, pomanjkanjem kakršnega koli ustreznega uspešnega sodnega sistema in politizacijo oboroženih sil. Popolnoma nedvoumno jih moramo spomniti tudi na sporazum o sodelovanju, ki obstaja med EU in Kambodžo, in na njegov 1. člen, ki poziva k spoštovanju človekovih pravic. Če se bodo državljanske svoboščine še naprej zaničevale, so nujne posledice in EU mora nadaljnjo pomoč pogojiti z jasnim izboljšanjem razmer na področju človekovih pravic.
V osnovi je končni cilj kazni, ki je bila izrečena septembra, preprečiti vodji opozicije, da bi kandidiral na volitvah, ki jih bodo imeli čez več kot dve leti, to pa ogroža možnosti Kambodže, da enkrat za vselej doseže demokracijo. Poleg zahtev, ki so s to resolucijo predložene kamboški vladi in pozivajo k odpravi političnih pregonov, bi rada dodala zahtevo visoki predstavnici Evropske unije za zunanje zadeve, naj na organe oblasti izvaja nujen pritisk, da bodo nadaljevali s političnimi in institucionalnimi reformami, ki so potrebne za vzpostavitev pristne demokracije.
Sam Rainsy, vodja opozicije v Kambodži, je bil podvržen resnemu pregonu. Bil je že izvoljen, a so ga leta 1995 vrgli iz parlamenta. Vendar se je uspel vrniti. Med volilnimi shodi so bili nanj izvedeni številni napadi, zaradi enega od teh pa je umrlo 80 ljudi. Bil sem privilegiran, da sem ga lahko obiskal v Kambodži. Ugotovil sem, da je zelo miroljubna oseba in predan podpornik demokracije in človekovih pravic. Sedaj je bil obsojen na 12 let zapora zaradi simbolnega dejanja na podlagi neutemeljenih dokazov.
Kdor spravi v zapor vodjo opozicijske stranke, spravi v zapor tudi velik del ljudi države, ki jih ta oseba zastopa. Kdor spravi v zapor vodjo opozicijske stranke in mu prepreči, da bi sodeloval na naslednjih volitvah, zavira demokratični proces in krši državljanske in človekove pravice. Menim, da tega ne bi smeli sprejeti, in pozivam Komisijo, naj zahteva izpolnjevanje določb sporazuma o sodelovanju s Kambodžo, zlasti v smislu 1. člena. Ta je povezan s tem, da je spoštovanje človekovih pravic v Kambodži temeljni pogoj za zagotavljanje pomoči Evropske unije.
v imenu skupine ECR. - (PL) Dvakrat sem imel priložnost obiskati Kambodžo. Prvič je bilo to pred dvema letoma z delegacijo Evropskega parlamenta za spremljanje volitev med parlamentarnimi volitvami in drugič pred šestimi meseci. Povedati moram, da je Kambodža država, ki se v zadnjih letih zelo hitro razvija - govorim o gospodarskem razvoju -, kot seveda druge države v tem delu sveta. Žal hitrega gospodarskega razvoja v Kambodži ni spremljal proces demokratizacije. Brez močnih medijev, ki preverjajo vladajočo stranko, ni prave demokracije, niti brez močne opozicije ali brez močnega sektorja nevladnih organizacij.
Kazen, naložena Samu Rainsyju, ki nikakor ni prva, pa je še en udarec za opozicijo. Če bo ta kazen potrjena, Sam Rainsy ne bo mogel kandidirati na naslednjih parlamentarnih volitvah, čeprav je v svoji domači državi precej priljubljen. Kazen nas bega zato, ker več kot 30 let po padcu režima Khmerja Rougeja mnogim vodjem tega režima v Kambodži še niso sodili. Postavljanje vietnamsko-kamboške meje pod vprašaj zagotovo ne pomaga pri stabilizaciji v tej regiji, vseeno pa je treba to zadevo reševati s političnimi sredstvi in ne s pravno razsodbo.
Čeprav priznavami znaten razvoj, ki ga je prestala Kambodža od Pol Potovega režima, bi štel za neugodno, če bi se kamboška vlada odločila, da postopek gradnje demokratičnega sistema le na pol zaključi, kar se je žal zgodilo v velikem številu držav. Kambodža se je z več mednarodnimi sporazumi, vključno z njenim sporazumom o sodelovanju z Evropsko unijo, zavezala, da bo varovala temeljne pravice svojih ljudi in izvajala demokratična načela na svojem ozemlju. Evropska unija mora zelo nedvoumno pozvati kamboško vlado, naj spoštuje svoje zaveze.
(RO) Kakor je že bilo omenjeno, je Sam Rainsy dobil dve zaporni kazni. 10-letna kazen, ki jo je dobil zdaj zaradi domnevnega širjenja napačnih informacij in ponarejanja javnih dokumentov, je bila dodana zgodnejši dveletni kazni. Kakor so navedli tudi moji kolegi poslanci, je to očiten poskus oviranja njegove udeležbe na prihodnjih volitvah. Obstaja vprašanje glede uporabljenega postopka v tej celotni zgodbi, in sicer, da je bil Sam Rainsy obsojen v nenavzočnosti v postopkih, ki so potekali za zaprtimi vrati in so jih po poročilih zaznamovale številne nepravilnosti.
Obstaja pa tudi nekaj svetlih točk. Kambodža je sprejela vsa priporočila Sveta Združenih narodov za človekove pravice iz splošnega rednega pregleda. Prat tako ugotavljamo, da sta bila uzakonjena novi kazenski zakonik in protikorupcijski zakon. Jasno je, da moramo spremljati, kako se to izvaja v praksi. Še naprej bomo spominjali Kambodžo na priporočila, ki so jih v preteklosti predložile naše mislije za spremljanje volitev. Ustanovitev uspešnega Odbora za človekove pravice je pomemben cilj. Pozdravljamo namen vlade, da s tem nadaljuje, in njeno pobudo, da ustanovi skupni forum z organizacijami civilne družbe.
Za potrpežljiv dialog ni nadomestila. Če nas ne bodo imeli za glavne akterje v razvoju države, bomo izgubili možnost vpliva na dogodke. A vseeno lahko v Kambodži naredimo še veliko na vseh ravneh, od urada predsednika vlade do civilne družbe. Še naprej bomo spodbujali pozitivne pobude, ki jih Kambodža sprejema v prid človekovim pravicam, razvoju in enakosti spolov, obenem pa bomo še naprej poskušali zagotavljati resnično pluralistično parlamentarno demokracijo, svobodnejši tisk in bolj neodvisno sodstvo.
v pisni obliki. - Razmere na področju človekovih pravic v Kambodži so vedno bolj zaskrbljujoče. Srečujemo se s problemom očitnih kršitev človekovih pravic s strani avtoritarne vlade, ki razjeda demokratični sistem. Kot največja donatorica Kambodže mora EU hitro ukrepati in zaščititi državljane Kambodže ter jim zagotoviti, da demokratični proces ne bo še bolj pomanjlkjiv. To priložnost bi rad izkoristil zato, da se obrnem na vlado Kambodže in zahtevam, da hitro in pravočasno ravnajo skladno s poročilom posebnega poročevalca ZN. Primer Sama Rainsyja razkriva krivice, ki se dogajajo v Kambodži, kjer se gospod Rainsy kot voditelj opozicijske stranke in poslanec parlamenta srečuje z nečim, kar lahko obravnavamo le kot namerna prizadevanja, da se okrne vsaka opozicija uveljavljeni avtoritarni vladi. Prakse obsojanja in pridrževanja vseh oseb, ki veljajo za grožnjo vladi, se morajo prenehati. Dalje, državljani še vedno nimajo jamstva za neodvisnost in nepristranskost sodstva. Ta parlament se mora takoj spopasti s temi vprašanji in jih obravnavati, da bi zagotovil državljanom Kambodže, da še naprej podpira in zagovarja pravico do demokracije.
Četrtič, 10. decembra bo v Stockholmu potekala slovesna podelitev letošnjih Nobelovih nagrad. Kitajska oblast poskuša izvajati pritisk na države članice Evropske unije, da ne bi sodelovale na tej slovesnosti. Menimo, da je to nesprejemljivo. Evropski parlament nenehno vztraja pri spoštovanju temeljnih in neodtujljivih pravic vseh ljudi po vsem svetu, in Kitajska pri tem zagotovo ni izvzeta. Na decembrski slovesnosti bo vodja delegacije Evropske unije na Norveškem predstavljal Evropsko unijo in s tem tudi Evropski parlament.
København je bil precej manjši korak naprej, kot bi si Evropska unija želela, vendar pa je bil kljub temu korak naprej. Sto devet držav - industrializiranih in držav v razvoju, ki so skupaj odgovorne za več kot 80 % svetovnih emisij toplogrednih plinov - je zdaj uradno vključilo svoje cilje in ukrepe za zmanjšanje emisij v dogovor. Z drugimi besedami, zdaj imamo priložnost, da gradimo na tej odločenosti in jo pomagamo usmeriti v mednarodno ukrepanje. Izkoristiti moramo to priložnost, da pripomoremo k ohranjanju zagona v smeri k trdnemu in pravno zavezujočemu svetovnemu podnebnemu sporazumu za obdobje po letu 2012, kar seveda ostaja naš cilj.
Izhodišče Komisije je, da mora EU še naprej imeti vodilno vlogo. Menimo, da lahko Evropa to najbolj prepričljivo stori z oprijemljivim in odločnim ukrepanjem doma, da bi postala najbolj podnebju prijazna regija na svetu. To moramo storiti v okviru strategije EU 2020, ki je bila predložena prejšnji teden. In naj jasno in glasno povem: to je v interesu same Evrope. Kako to? Ker bo - če bomo to storili pametno - povečalo našo konkurenčnost, okrepilo našo energetsko varnost in spodbudilo bolj zeleno gospodarsko rast in inovacije, kar bo ustvarjalo delovna mesta. Komisija si bo zato zdaj prizadevala za začrtanje poti do leta 2050 za prehod Evropske unije na nizkoogljično gospodarstvo.
To bo vključevalo zmanjšanje naših emisij za 80 % do 95 % do leta 2050, kot je že bilo dogovorjeno, EU pa se je - kot ta parlament dobro ve - zavezala zmanjšanju svojih emisij do leta 2020 za najmanj 20 % pod ravnmi iz leta 1990 in večjemu zmanjšanju v višini 30 %, če bodo pogoji ugodni. Popolnoma se strinjam z željo, ki so je izrazil Parlament, da mora EU preseči cilj 20 %. Naše zmanjšanje moramo bolje uskladiti s tem, za kar nam znanost pravi, da je potrebno, da bi izpolnili cilj Københavnskega dogovora, da globalno segrevanje ne bo preseglo dveh stopinj Celzija. Kot ste prav tako navedli v svoji resoluciji, je kriza olajšala izpolnitev ciljev. Če hočemo biti danes tako ambiciozni, kot smo bili pripravljeni biti, ko smo leta 2007 in 2008 sprejeli podnebni in energetski sveženj, bi morali preseči 20 %. Zato z veseljem napovedujem, da bo Komisija pred junijskim Evropskim svetom pripravila analizo, katere praktične politike bi bile potrebne za dosego 30-odstotnega cilj zmanjšanja emisij do leta 2020. Komisija bo prav tako pripravila analizo mejnikov na naši poti do leta 2050, vključno s potrebnimi scenariji ravni ambicij za leto 2030. Za to bodo potrebne ustrezne strategije za ključne sektorje, ki izpuščajo emisije, te pa morajo biti skladne s strategijo EU 2020. V skladu z rokom, dogovorjenim v Direktivi o sistemu trgovanja z emisijami, bo Komisija pripravila tudi svojo analizo položaja v zvezi z energetsko intenzivnimi industrijami v primeru selitve virov CO2.
Nazadnje, to sporočilo predlaga, da se o načrt za naslednje korake v procesu ZN dogovori letos spomladi v Bonnu, ko se bodo ponovno začela pogajanja. Tehnična srečanja v Bonnu morajo začeti postopek vključevanja političnega vodstva, ki ga zagotavlja Københavnski dogovor, v pogajalska besedila ZN in tudi obravnavanja nerešenih vrzeli. Menim, da je najpomembneje ugotoviti, kaj so lahko posebni izzivi za Cancun. Vključevanje ciljev razvitih držav in ukrepov držav v razvoju, določenih v skladu z dogovorom, ter političnega vodstva v zvezi s sistemi spremljanja, poročanja in preverjanja v uradni pogajalski postopek ZN bo ključnega pomena, toda tudi odločitve o vprašanjih, ki so bila v dogovoru zanemarjena, kot je na primer razvoj mednarodnega trga z ogljikom, zmanjšanje emisij mednarodnega letalstva in pomorstva z ICAO in EIMO, kmetijstvo in druge zadeve. V uradnih pogajanjih je bilo dosežen precejšen napredek v Københavnu glede prilagoditvenega okvira, tehnološkega okvira, gozdarstva, ki bi prav tako predstavljali poseben izziv za Mehiko.
Nihče ne bi bil srečnejši od mene, če bi Cancun prinesel tudi pravno zavezujoč svetovni dogovor in če bi se tam rešila tudi pravna vprašanja - in ne zmotite se, Evropska unija je pripravljena. Vendar pa moramo priznati, da lahko preostale razlike med stranmi odgodijo sporazum do naslednjega leta. Zato morajo biti pričakovanja previdna. Menim, da vsi izmed vas vedo, da velika pričakovanja za Mehiko brez določenih ciljev pomenijo zelo veliko tveganje, da bomo na koncu proces uničili. Zato je za vse izmed nas, ki se nam zdi zelo pomembno doseči mednarodni dogovor, verjetno zelo pomemben tudi ta postopni pristop in tudi, da storimo vse, kar lahko, da bi svet dobil pravno zavezujoč dogovor pred letom 2012.
Nazadnje nekaj besed o okoljski celovitosti. Okoljska celovitost mora biti naš ključni pojem v pogajanjih in vem, da se Parlament s tem strinja. Zato je treba obravnavati pomanjkljivosti Kjotskega protokola. S tem mislim omejeno število držav, ki jih zajema - kar ustreza samo 30 % današnjih emisij -, in resne šibke točke, ki jih vključuje, kot so pravila za obračunavanje emisij iz gozdarstva in obravnava presežnih emisijskih pravic iz obdobja 2008-2012, kar je bilo tudi poudarjeno v vaši februarski resoluciji.
članica Komisije. - Gospa predsednica, najprej bi odgovorila gospodu Seeberju glede IPCC in zakaj nismo kritizirali ali karkoli že bi morali storiti v tem dokumentu: povedati moram, da čeprav mislim, da je ključnega pomena, da IPCC resno vzame kritiko in poskuša popraviti zadeve, kjer jih je treba popraviti, doslej nisem ugotovila ničesar, kar bi spremenilo moje globoko razumevanje in občutek, da moramo obravnavati podnebne spremembe. Obstajajo zadeve, podrobnosti, elektronska pošta, ki je prišla v javnost, in vse te stvari. Ugotovila nisem ničesar pomembnejšega, kar bi spremenilo moj odnos, in menim, da to velja za mnoge, torej je to premišljeno. Menim, da si mora sam IPCC zdaj prizadevati in biti previden pri ponovnem vzpostavljanju zaupanja v karkoli pride iz IPCC.
Vsekakor nočem zmanjševati pričakovanj, vendar pa sem zelo previdna, da jih ne dvignem tako visoko, da bi tisti, ki si ne želijo uspeha mednarodnih pogajanj, lahko proces uničili po Mehiki, če ne dosežemo ničesar. Zato moramo biti praktični. Pred komerkoli bom zagovarjala, da je bilo do Københavna prav imeti velika pričakovanja, da bi ohranili pritisk in bi to prinesli na vrh dnevnega reda voditeljev držav. Naredilo jih je odgovorne; nastajajoča gospodarstva in Združene države je pripravilo k določitvi domačih ciljev; bilo je pomembno. Vendar pa lahko samo enkrat storite nekaj takšnega in potem tega ne dosežete v celoti. Bojim se, da tega ne moremo storiti dvakrat.
Seveda nihče ne sme biti naiven. Seveda moramo poskrbeti za svojo industrijo. Vedeti moramo, kaj delamo, in ne smemo biti naivni. Povedati hočem samo, da menim, da bi bilo, če to storimo na pameten in skladen način, mogoče izbirati orodja, ki bi lahko sočasno koristila podnebnim spremembam in zmanjšanju emisij, energetski učinkovitosti, energetski varnosti ter inovacijam in ustvarjanju delovnih mest. Za to si bomo prizadevali. Ne pravim, da bo lahko. Ne smemo misliti, da bo prehod na 30 % enostaven, čeprav moramo vedeti, kakšen bi bil potencial, kakšne bi bile posledice, to pa bo tema analize, ki jo bom pripravila pred junijskim zasedanjem Evropskega sveta. Tako bi pozneje letos imeli analizo poti do leta 2050, vključno s to perspektivo do leta 2030, za katero mislim, da moramo začeti razmišljati o njej, razlog za to pa je seveda, da smo se zavezali zmanjšanju za 80 % do 95 % do leta 2050. Če ne bomo začeli, bo v zadnjem desetletju ali dveh pred letom 2050 zelo težko.
Verjetno veste, da je elektronska pošta z Univerze Vzhodne Anglije, ki se je znašla v javnosti, razkrila, da so pretekle spremembe temperature manipulirali zagovorniki hipoteze podnebnih sprememb, ki jih je povzročil človek, tako da so subjektivno izbrali izhodiščna leta. Ta ukana je bila uporabljena za prikrivanje nedavnega znižanja temperature in obvladovanje problema srednjeveškega toplega obdobja. Elektronska pošta razkriva tudi, da so bili znanstveniki, ki so bili skeptični glede te hipoteze, izrinjeni iz strokovnih znanstvenih procesov, da bi se izognili temu, da se javnosti razkrijejo napake v raziskavi.
Ali je lahko hipoteza, ki je odvisna od manipulacije podatkov, ustrezna podlaga za upravičevanje ogromnih odhodkov in zaprtje tovarn kot je tovarna Corus plant v Middlesbroughu? Evropska unija plačuje ogromne subvencije okoljskim skupinam, ki se strinjajo, da bodo svetovale EU, naj se drži politike, ki ji je že zavezana. Ali je primerno, da Evropska unija uporablja javna sredstva za subvencioniranje okoljskih skupin? To je razsipanje javnega denarja, lažna podpora politikam Evropske unije in ogroža neodvisnost organizacij, ki vodijo kampanje.
(DE) Toplo vas pozdravljam v Parlamentu. Izguba zaupanja v Københavnu je bila po mojem mnenju eden izmed glavnih problemov. To bi se lahko teoretično nadaljevalo po vsem svetu, toda tudi znotraj Evropske unije. Moje vprašanje, ki vam ga zastavljam, je naslednje. Kaj se dogaja z instrumenti, ki smo jih sprejeli lani? Zaskrbljen sem zaradi sistema za trgovanje z emisijami (ETS), ker nisem povsem prepričan, kaj Komisija trenutno dela glede na odločitev v Københavnu, glede meril, toda tudi glede selitve virov CO2.
Ko slišim, "ali ni čas, da se ustavimo", moram povedati samo, da so bila mednarodna podnebna pogajanja na številne načine precej dolgo ustavljena. Menim, da je tu še vedno potreben precejšen napredek. Enostavno ne razumem, zakaj bi nekdo zaradi nekaj zadev, ki so pricurljale v javnost, dvomil o celotnem projektu. To ni moj pristop. Sem političarka. Ne morem soditi o delu znanstvenikov, vendar pa lahko uporabim svoj razum in preberem njihove glavne ugotovitve in vidim, kakšna so dejstva. Nato lahko pretehtam, ali želim tvegati, da ne naredim nič, z zelo velikimi posledicami, ki bi jih to lahko imelo - ali pa se bom namesto tega odzvala na izziv?
Nekoliko sem zaskrbljen, da bi lahko podnebna pogajanja doletela enaka usoda kot pogajanja v Dohi, ki se jih leto za letom nenehno prelaga. Moje vprašanje se zato glasi, kakšen je vaš načrt B, da bi morda dosegli rezultate v delih nekaterih sektorjev? Imam tudi vprašanje v zvezi s Kjotskim protokolom. Ena izmed strateških napak, ki smo jih storili v Bangkoku, je bila ta, da smo dajali vtis, da ga bomo opustili. Kaj se bo zgodilo, če ne sprejmemo nečesa do leta 2011 ali 2012? Kakšna je prihodnost Kjotskega protokola?
Prepričana sem, da mora Evropa zavzeti bojevitejše stališče in raje pokazati svoje orožje namesto svojih namer. Moje vprašanje, na katerega boste zlahka odgovorili, je nekoliko podobno vprašanju predsednika Odbora za okolje, javno zdravje in varnost hrane, saj sem tudi jaz prepričana, da mora Evropa zagotoviti, da bo to podnebno razsežnost vedno vključevala v vse svoje trgovinske sporazume s tretjimi državami, z evropskim davkom na ogljik, če je to edini jezik, ki ga razumejo tisti, ki nočejo priznati obsega izziva.
Imam dve vprašanji, komisarka; eno je o zagonskem denarju. Kako se boste povezali z gospodom Piebalgsom, da bi resnično zagotovili, da gre ta denar za učinkovitost, obnovljive vire in na decentraliziran način za decentralizirano proizvodnjo energije, ter to povezali tudi z energetsko revščino? Drugo vprašanje je, kako boste v igro vključili velika evropska mesta in napredne regije, tudi mednarodno? Resnično sem bil razočaran, da v dokumentu o strategiji EU 2020 iz prejšnjega tedna države in regije praktično ne obstajajo. Kako si sploh drznemo pomisliti, da bomo Evropo premaknili naprej, če se ne menimo za regije državljanov v Evropi in vpliv, ki bi ga lahko imele z mednarodnega vidika?
Razumem vašo pripombo v zvezi z velikimi mesti. Menim, da so C40 in mnoge druge pobude zelo dobre, in prav imate tudi, da bo veliko emisij povezanih z mesti in življenjskim slogom v mestih. Izziv tu je, da je veliko načrtovanja in drugih vrst orodij, ki lahko resnično obravnavajo ta vprašanja, v rokah držav članic, vendar pa se strinjam z vami in sem pred Københavnom tudi delala z nekaterimi velikimi mesti. To je vidik, na katerega ne smemo pozabiti, in ugotoviti moramo, kako ga lahko naprej razvijamo. Ko gre na primer za prevoz in dekarbonizacijo prevoza, ni treba povedati, da bodo velika mesta ključna pri iskanju rešitve.
Močno se ne strinjam s strategijo, ki temelji na tem, da v tej zgodnji fazi sprejmemo, da v Mehiki ne bomo sklenili sporazuma. Moje vprašanje je zato, ali je to nekaj, o čemer ste se preprosto odločili, ali je to ukaz, ki ste ga dobili - in če je tako, kdo vam je to ukazal? Voditelji držav? Ali postopek soodločanja ali kaj drugega? Upam, da je to strategijo mogoče popraviti. Kaj dobrega lahko prinese, da rečemo: "Kaj če ustvarimo velik zagon in so pričakovanja velika, in potem iz vsega tega ni nič - kako lahko potem pojasnimo dva poloma?". Poslušajte, to ni nekaj, kar bi vas moralo skrbeti. ZDA in Kitajska ter drugi bodo verjetno zagotovili, da se od Mehike ne bo pričakovalo veliko. Vloga EU ne sme biti, da zmanjša pričakovanja - njena vloga mora biti povečanje pričakovanj. Če že pred začetkom vrha rečemo: "Poslušajte, pripravljeni smo sprejeti, da ne bo preveč dober sporazum" in tako dalje, potem uničite vse možnosti za uspeh, preden ste sploh začeli. Določa povsem novo izhodišče, sporazum pa bo zaradi tega samo slabši.
Vendar pa smo v Københavnu videli nekaj povsem novega: medtem ko je EU v preteklosti imela samo nekaj partnerjev, ko se je udeležila mednarodnih pogajanj in hotela opraviti stvari, so tokrat voditelji, ki predstavljajo več kot 80 % svetovnih emisij, v Københavnu obljubili, da bodo odslej sodelovali tudi oni. To precej spremeni celotno dinamiko. Naj vas spomnim, da je bila pridobitev gospodarstev v vzponu in to, da se jih pripravi k soodgovornosti, dolga leta evropska prednostna naloga, to pa je bilo dejansko doseženo v Københavnu.
Prizadevam si otežiti jim, da v Mehiki ne izpolnijo obljub. Menim, da moramo, če hočemo to doseči, zagotoviti, da se ne osredotočamo preveč na pravno obliko, saj bi to lahko oviralo dosego dogovora o dejanski vsebini. Upoštevati je treba veliko dejavnikov: "Kaj mislimo? Kaj slišimo? Ali menimo, da je mogoče doseči strinjanje ZDA samo tri tedne po tem, ko so imeli vmesne volitve?", na primer. Tu je treba upoštevati številne dejavnike, vendar pa menim, da me gospod Jørgensen pozna dovolj dobro, da ve, da ne gre za to, da mislim, da v Mehiki ne smemo biti ambiciozni. Enostavno moramo opredeliti, kaj je največ, kar lahko dobimo od Mehike. To je osrednja točka strategije, ki sem jo danes poskušala predstaviti tu.
v pisni obliki. - (RO) EU je imela priložnost voditi pri ukrepanju za zmanjšanje emisij CO2. Vrh v Københavnu je morda mnoge razočaral zaradi nekaterih udeležencev, ki se niso obvezali k nobenemu dokončnemu cilju za preprečevanje podnebnih sprememb. Indija in Kitajska sta nedavno poslali pismi ZN, v katerih sta nakazali svojo odločenost izpolniti cilje, h katerim sta se zavezali v skladu s Københavnskim dogovorom, ne glede na to, kako nejasen je bil. To je pomemben znak in EU lahko prevzame pobudo na svetovni ravni in spravi vse države nazaj za pogajalsko mizo, zlasti azijske države, katerih industrijska sposobnost se vsak mesec poveča. Podnebne spremembe so gotovost, tako kot je gotovost, da jih onesnaževanje pospešuje. To opravičuje ambicije EU, da postavi zgled v svojih ukrepih za zmanjšanje onesnaževanja. Naš cilj, da postanemo najmanj onesnažena regija na svetu, nam lahko samo koristi. Koristi tega vključujejo več kot samo takojšnjo korist zaradi čistejšega okolja. Preusmeritev Evrope proti zelenemu gospodarstvu in industriji bo ustvarila delovna mesta, odprla nove poti za raziskave in nenazadnje zmanjšala porabo vsake države.
Medtem ko mora biti ohranjanje zemljinega ozračja skupna odgovornost različnih držav, je jasno tudi, da sta vpliv, ki ga je imela vsaka izmed teh držav na ozračje v preteklosti, in vpliv, ki ga ima danes, dve popolnoma različni stvari, kar pomeni, da je treba njihove odgovornosti razlikovati že samo na podlagi osnovne pravičnosti. Poleg tega mora opredelitev odgovornosti vsake države v svetovnih prizadevanjih za zmanjšanje emisij upoštevati njihovo prebivalstvo, prav tako zaradi poštenosti. Emisije Kitajske na prebivalca so trenutno štirikrat manjše kot emisije ZDA in predstavljajo približno polovico emisij EU. Indija ima približno desetino emisij EU in dvajsetkrat manj kot ZDA. Trenutno je v Indiji okoli 500 milijonov ljudi (približno število prebivalcev EU) brez dostopa do električne energije. Zato so poskusi okrivljenja teh držav za neuspeh Københavna nerazumljivi in nepravični, da ne omenjam smešnega okrivljenja držav Bolivarske zveze za narode naše Amerike v resoluciji tega parlamenta. To stališče upravičuje samo politično strankarstvo, ki spodkopava in sprevrača, kar se je dejansko zgodilo v Københavnu.
Zelo vztrajno lobiranje Evropske komisije in njenega predsednika v zvezi z "ambiciozno" podnebno in energetsko politiko, ki se je odvijalo leta dolgo, ni nič drugega kot poskus uničenja industrije EU. Ta politika je bodisi posledica omejenosti, ki jo je poslabšal Medvladni odbor za podnebne spremembe, ali gole neumnosti ali pa tudi posledica pretiranega cinizma, ki je vodil h gospodarski sabotaži. Škoda je, da levičarski poslanci niso ugotovili, da to ni nič drugega kot past zanje, saj se največje število zagovornikov trgovanja z emisijami dobiva prav med tistimi, ki so že povzročili eno krizo. Vendar pa bo tokrat "finančni balon" precej večji. Škoda, ki jo je že povzročila ta samomorilska politika, je velika, zlasti v moji državi Poljski. Ne potrebujemo vojne. Državo je lažje uničiti kot jo ponovno zgraditi. Komisijo pozivam - zavejte se, saj to kar počnete, ni usmerjeno samo proti Evropi, ampak tudi proti ljudem. Potreben je takojšnji pregled podnebnega in energetskega svežnja. Spravite se na delo v zvezi s tem in prenehajte prepričevati druge, naj storijo gospodarski samomor. Zeleno gospodarstvo - da, seveda, vendar to pomeni recikliranje materialov in energije, soproizvodnjo, modernizacijo ogrevanja, trajnostno energijo, kjer ni drugega vira, ponovno uporabo odpadne vode, jedrsko energijo, močnejše energetsko gospodarstvo, večjo energetsko učinkovitost in druge zadeve. Ali so torej emisije CO2 kakorkoli povezane z gospodarstvom, ki je tako "zeleno"? Da, so, toda paradoksalno je, da ko se emisije povečajo ... je to dobro.
v pisni obliki. - (FI) Gospa predsednica, hvaležna sem komisarki Hedegaard, da je nakazala, da razume osnovno dilemo podnebne politike: EU ne more sama zmanjševati emisij, saj potem ne bodo nični samo naši rezultati, ampak bomo ustvarili tveganje, da trpi okolje. Če se proizvodnja zaradi naraščajočih cen trgovanja z emisijami ne more nadaljevati v Evropi in če se zaradi tega jeklo ali papir proizvaja na krajih, kjer so posledično emisije večje kot v Evropi, se bodo emisije povečale povsod. Enostranske ambicije niso ambicije: samo ko bomo ukrepamo skupaj v skladu z istimi pravili, bomo zlahka zategnili naše pasove. Podlaga za to mora biti podnebna strategija drugačne vrste: dosledno zmanjšanje določenih emisij. To predstavlja sistem dekarbonizacije, ki je neodvisen od poslovnega cikla in ki vedno nagradi stran, ki uvaja zmanjšanje, prav nasprotno od našega trenutnega sistema trgovanja z emisijami. Kitajska, Japonska in Združene države Amerike so med drugimi zainteresirane za takšen sistem, zato bi morala tudi EU posodobiti svojo strategijo, da bi odražala trenutno situacijo. Vprašala bi tudi, ali ima kakšen smisel držati se sistema trgovanja z emisijami po letu 2012, saj se zdaj zdi, da se po sveti ne bodo pojavili takšni sistemi, ki bi jih bilo mogoče povezati z našim. Če specifikacije in dodeljevanje pravic do emisij niso sorazmerne, se bo nemogoče izogniti izkrivljanju konkurence. Ko smo pred malo manj kot desetimi leti začeli oblikovati direktivo o trgovanju z emisijami, nam je bil celoten sistem prodan kot priprava za trgovanje z emisijami na svetovni ravni. Pridobili smo strokovno znanje in izkušnje. Izkušnje so nas zagotovo drago stale, koristi za okolje pa vsekakor niso očitne. Emisije bi lahko zmanjšali na način, ki jih manj izpostavlja tržnim neuspehom in špekulacijam. Ali Komisija meni, da obstajajo dobri razlogi za to, da nadaljujemo sami?
Gospa predsednica, gospa Hedegaard, vrh v Københavnu, ki smo se ga udeležili kot voditelji na področju podnebnih sprememb, je bil poraz in je pokazal, da je samo Evropa zainteresirana za zmanjšanje emisij CO2. Gospa Hedegaard je povedala, da bo kljub temu polomu boj proti globalnemu segrevanju še vedno v središču evropske politike. Zdaj pred vrhom v Mehiki gradimo novo strategijo, zato moramo odgovoriti na vprašanje, kje smo se zmotili, in pregledati svoja mnenja in pričakovanja, ker svet danes ni pripravljen sprejeti tako velikih omejitev. Zato imam za gospo Hedegaard tri vprašanja. Prvič, kako se bomo pogajali in kakšne cilje si bomo zastavili, da se vrh v Mehiki ne bo končal kot vrh v Københavnu? Drugič, ali je Evropska komisija potrdila informacije o globalnem segrevanju in taljenju ledenih gora v okviru zavajajočih in neresničnih informacij, ki so jih dajali nekateri znanstveniki? Tretjič, ali se strinjate z mojo ugotovitvijo, da bodo brez strinjanja z znatnimi zmanjšanji emisij ZDA, Kitajske, Rusije in Indije prizadevanja Evropske unije in stroški, ki jih povzročamo, zaman?
Osnovni izziv za Evropsko unijo po vrhu v Københavnu je čim prej sestaviti nekaj, kar je ključnega pomena - skupni načrt za vrh COP 16 v Mehiki. Zaradi Københavna smo spoznali, da dobri nameni ne zadostujejo. Zaradi Københavna lahko potegnemo naslednje štiri zaključke. Prvič, Evropska unija ne bo docela učinkovita, če bo samo določila okvire, ki se jih je treba držati. Evropa mora državam v razvoju zagotoviti pravo podporo, ki zagovarja ambiciozne cilje Skupnosti za zmanjšanje emisij. Drugič, Evropska unija mora ponovno začeti pogovore z ZDA kot del čezatlantskega vodstva ter z drugimi vodilnimi svetovnimi silami. Tretjič, Evropska unija mora sprejeti razumnejši pristop k strategiji za zmanjšanje emisij CO2, pri čemer si mora prizadevati za zmanjšanje emisij ter se izogibati visokim stroškom prilagajanja. Četrtič, Evropska unija mora okrepiti svoja prizadevanja za izgradnjo učinkovitega gospodarstva z nizkimi emisijami. Gospa Hedegaard, vprašanje je enostavno - ali je v Evropi primerno ozračje za takšno spremembo?
Poudariti je treba dva njegova vidika. Prvič, naložbe v bolj zelene, nizkoogljične tehnologije so pomemben instrument. Te naložbe bodo varovale okolje, hkrati pa ustvarile tudi nove poslovne priložnosti in nova delovna mesta. Evropska unija lahko v tem sektorju na globalnem trgu odigra pomembno vlogo. Drugi vidik je pomen vodilne pobude "Evropa, gospodarna z viri". Del rešitve zagotovo predstavlja poziv Komisije državam članicam, naj za naložbe v gradnjo energetsko učinkovitih javnih stavb uporabljajo strukturne sklade. Vendar pa menim, da moramo vsaj toliko pozornosti posvetiti stanovanjskemu sektorju, natančneje skupnim stanovanjskim stavbam, zgrajenim v preteklosti, ki so bile velike porabnice energije v nekaterih državah članicah, zlasti v vzhodni Evropi.
Ključen napredek je bil v Københavnu dosežen tudi glede spremljanja, poročanja in preverjanja. Ti so neposredno povezani s krepitvijo zaupanja, ker nam bo tak sistem omogočil razpoznati, da vsi igrajo svojo vlogo, in nam omogočil opredeliti učinkovitost naših politik in kako jih moramo prilagoditi v prihodnosti. Evropska unija mora še naprej izvajati sistem trgovanja z emisijami in druge pobude, kot je zmanjšanje porabe energije v stavbah. Izpolniti moramo svoje cilje za zmanjšanje emisij in pokazati, kako imamo lahko vsi koristi od prihranka energije. Zagotavljanje uspešnega primera politike zmanjšanja emisij, ki pomeni koristi za navadne ljudi, je najboljši način, da se druge prepriča, naj sledijo.
To kar predlagamo, samo po sebi predstavlja manjšo revolucijo, če lahko uporabim te besede, vendar je šele začetek in v naslednjih letih bodo potrebni ambiciozni nadaljnji ukrepi. Ob pomoči večine v Odboru za promet in turizem smo uspeli pripraviti uravnotežen, razumen, jasen predlog. Prav tako bi se rad zahvalil vsem, ki so pri tem sodelovali. Ni bilo lahko; stališča so bila zelo različna. Vendar upam, da bomo to uravnoteženost ohranili tudi po preteku jutrišnjega dne in tako dali jasen signal Svetu, ki mora pripraviti drugo skupno stališče.
Drugo sporočilo o internalizaciji zunanjih stroškov je še en dokaz drobljenja v skladu z vašim sistemom, ki naj bi nekaj predlagal, čeprav dejansko ni tako. V zvezi z internalizacijo zunanjih stroškov ste tudi tokrat pripravili obsežen priročnik, ki vsebuje številne načine izvajanja izračunavanj, na koncu pa pravite "izračunavali bomo v skladu s pavšalno vrednostjo." Tega ne more razumeti nihče. Ravno tako niste upoštevali obstoječih prispevkov za najrazličnejša prevozna sredstva, pa naj bo to v obliki splošne obdavčitve, davka na gorivo ali davka na vozila.
Poleg tega ste zelo dobro seznanjeni z dejstvom, da so dolgo časa stroške zastojev nosila podjetja, saj imajo le ti za posledico višje stroške dela in višje stroške za gorivo. Ob upoštevanju tega moramo povedati, gospod El Khadraoui, da internalizacija stroškov zastojev ni smiselna, ravno nasprotno. Zastoje moramo poskušati odpraviti z razumnim nadgrajevanjem infrastrukture in razvojem inteligentnih informacijskih sistemov za promet, pri tem pa ne smemo obremenjevati podjetij, ki se že tako ali tako spopadajo z vse večjimi stroški, z dodatnimi stroški v obliki cestnin. To nima smisla.
Gospod podpredsednik, vaše sporočilo o ukrepih za zaščito pred hrupom na železnicah je načeloma pozitivno. Vendar pa, kot je mogoče slišati na angleško govorečih ulicah "Where's the beef (V čem je torej bistvo)?" Kaj dejansko predlagate? Pravite, da obstajajo številne možnosti. Ne, saj ste Komisija! Vaša pravica in dolžnost je, da pripravljate predloge, ki jih lahko potem mi izvajamo. Zato vas Odbor za promet in turizem poziva, da predložite predlog direktive o uvedbi pristojbin za dostop po tirih, ki se razlikujejo v znesku glede na hrup, tako da bomo s ponovnim vlaganjem denarja, zbranega s temi pristojbinami, v železniške družbe - vključno z zasebnimi - dejansko zagotovili nameščanje novih zavor, ki zmanjšujejo hrup. V Parlamentu imamo jasen cilj in sicer, da mora biti obremenitev s hrupom odpravljena. Želimo spodbujati železnice, vendar pa mora biti njihova pot skozi čudovito dolino Rena izpeljana na okolju prijazen način. Pomagajte nam pri tem - predlagajte nekaj, kar bo res oprijemljivo!
podpredsednik Komisije. - (IT) Gospod predsednik, prišli smo na konec še ene razprave o temi, na katero sem nameraval opozoriti ta Parlament, kakor hitro bi pridobil podporo Parlamenta, z drugimi besedami, naš namen, da ne bomo evropskim državljanom naložili novega davka. Kar zadeva Komisijo, dejstvo, da je nova evrovinjeta neobvezna, dokazuje, da ne uvajamo novega davka. Predvsem pa zbrani zneski ne bodo na splošno namenjeni proračunom različnih držav članic, ampak bodo razporejeni tako, da bi lahko zagotovili spremembe v določenem sektorju, in sicer na področju onesnaževanja, internalizacije zunanjih stroškov in izgradnje varnejših cest in infrastrukture.
Rad bi se zahvalil Parlamentu za predanost, ki jo je pokazal pri paketu za bolj zeleno okolje, predvsem v zvezi s ponovno preučitvijo direktive o evrovinjetah. Osnutek, ki ga je sprejel Odbor za promet in turizem in temelji na poročilu gospoda El Khadraouija daje jasno sporočilo državam članicam, saj predlaga bolj prilagodljiv okvir, ki zakonsko dovoljuje sprejetje novih instrumentov za boj proti negativnim vplivom v prometnem sektorju, pa tudi znotraj akterjev, ki v tem sektorju delujejo. To zagotavlja s politično namero postopnega spodbujanja k uvedbi poštenih in učinkovitih tarifnih lestvic za uporabo infrastrukture, kjer plača onesnaževalec, ne pa da to breme nosijo davkoplačevalci.
Verjamem, da mnenje, ki ga je odobrila Komisija in o katerem danes poteka razprava, krepi predlog Komisije v nekaterih ključnih pogledih. V zvezi z razporejanjem sredstev verjamem, da so predlagane spremembe v skladu z našim predlaganim pristopom, katerega namen je ohraniti razporejanje prihodka iz naslova cestnin in zmanjšati zunanje vplive cestnega prevoza, in menim, da jih lahko podprem. V zvezi z upoštevanjem zunanjih vplivov zavračam upoštevanje CO2, vendar podpiram vključitev zastojev. Prilagojena pristojbina za zastoje bi nam omogočila učinkovitejši boj proti podnebnim spremembam, kot enkratni davek na CO2. Je ključnega pomena za gospodarsko učinkovitost cestnega prevoza in koristna pri zagotavljanju zadostnega prihodka za financiranje novih prevoznih zmogljivosti in menim, da dosežen kompromis predstavlja razumno podlago za razpravo s Svetom. Vseeno pa moramo zagotoviti, da bo končni rezultat predstavljal spodbudo državam ter ne bo sredstvo odvračanja in ne bo nalagal pogojev, ki so preveč zapleteni, da bi jih bilo mogoče obvladati.
Sedaj bi rad prešel na poročilo gospoda Jarzembowskega o sporočilu, ki spremlja direktivo. Gospod Jarzembowski je, kot med svojim govorom jasno pokazal, zelo kritičen do stališča Komisije: po vseh teh letih sodelovanja se sedaj za spremembo ne strinjam z njim. Poročilo je kritično. Poskusil se bom osredotočiti predvsem na dve točki, dve točki, za kateri menim, da sta ključni. Na eni strani bi rad izpostavil, da je Komisija izvedla oceno učinka, ki zajema vse načine prevoza in analizira vplive različnih možnosti internalizacije. Menim, da ta analiza predstavlja temelj za strategijo internalizacije, ki jo je predlagala Komisija. Po drugi strani je Komisija predlagala skupen okvir internalizacije, temelječ na načelu, ki se nanaša na vse načine prevoza in upošteva vse pretekle pobude. Gre za pragmatičen pristop, ki spoštuje pravni red Evropskih skupnosti in upošteva nedavno sprejete predloge - govorim o razširitvi ETS na letalstvo in mednarodne sporazume o letalstvu, pomorski sektor in celinske plovne poti. Seveda lahko razpravljamo o tem ali predlogi Komisije zadostujejo, vendar moram izpostaviti dejstvo, da je Komisija obravnavala zahtevane teme, povedano drugače, celovit načrt, s katerim bi prevoz postal okolju prijaznejši in bi bil podprt s posebnimi zakonodajnimi predlogi.
Drugi vidik se nanaša na tehnologijo in izvoz. Če bo Evropa uvedla ustrezen sistem evrovinjet, bo ta spodbujal tudi vpliv evropskih gospodarskih akterjev. Združene države Amerike, Kitajska, Indija in Indonezija so gospodarstva, ki bodo imela enake probleme kot mi. To je torej poziv k izvedi ambiciozne politike, tako glede internalizacije zunanjih stroškov, predvidevanja potrebnega prehoda z uporabe nafte, kot tudi spodbujanja evropske industrije v vseh tehnoloških aparatih, povezanih z evrovinjeto.
v imenu skupine PPE-DE. - (NL) Gospod predsednik, Komisar, naši poročevalci, moji cenjeni kolegi poslanci, gospod El Khadraoui je začel z nekaj pomirjujočimi besedami. Uvedene ne bodo nobene evropske pristojbine. Namesto tega poročevalec obravnava osnovna pravila notranjega trga z namenom omogočiti trajnostni prevoz v Evropi. Vendar pa njegovo stališče, ki ga zavzema kot poročevalec, daje državam članicam dovoljenje, da uvedejo visoke pristojbine, do nekaj evrov na kilometer, povrh pa še pristojbino za zastoje in razliko v ceni. Gospod predsednik, komisarjeve besede, ki smo jih slišali, niso osnovna pravila notranjega trga, ampak ovire za notranji trg.
Skupina Evropske ljudske stranke (Krščanskih demokratov) in Evropskih demokratov namerava danes jasno izraziti svoje stališče. Smo vztrajni zagovorniki naložb v trajnostni prevoz. Zato bomo podprli internalizacijo zunanjih stroškov za onesnaženje zraka in obremenitvi s hrupom, če bodo prihodki namenjeni zagotavljanju večje čistosti cestnega prevoza - ki je deležen široke podpore. Vendar pa predlagane pristojbine za zastoje in razlika v ceni niso sprejemljive za skupino PPE-DE. Pristojbine za zastoje imajo zelo omejen vpliv na okolje in ne odpravljajo problema zastojev, prav tako pa bi v teh časih gospodarske krize pomenile dodatno težko breme, dodatno breme za MSP, kar je slabo tudi za zaposlovanje.
priporočilu za drugo obravnavo Odbora za notranji trg in varstvo potrošnikov o skupnem stališču Sveta z namenom sprejetja Direktive Evropskega parlamenta in Sveta o spremembi Direktive 2002/22/ES o univerzalni storitvi in pravicah uporabnikov v zvezi z elektronskimi komunikacijskimi omrežji in storitvami, Direktive 2002/58/ES o obdelavi osebnih podatkov in varstvu zasebnosti na področju elektronskih komunikacij ter Uredbe (ES) št. 2006/2004 o sodelovanju med nacionalnimi organi, odgovornimi za izvrševanje zakonodaje o varstvu potrošnikov [16497/1/2008 - C6-0068/2009 - (Poročevalec: gospod Harbour),
priporočilu za drugo obravnavo Odbora za industrijo, raziskave in energetiko o skupnem stališču Sveta z namenom sprejetja Direktive Evropskega parlamenta in Sveta o spremembi direktiv 2002/12/ES o skupnem regulativnem okviru za elektronska komunikacijska omrežja in storitve, 2002/19/ES o dostopu do elektronskih komunikacijskih omrežij in pripadajočih naprav ter o njihovem medomrežnem povezovanju ter 2002/20/ES o odobritvi elektronskih komunikacijskih omrežij in storitev [16496/1/2008 - C6-0066/2009 - (Poročevalka: gospa Trautmann),
V tej direktivi smo znatno izboljšali pravice potrošnikov in uporabnikov v elektronskem prostoru. Potrošniki morajo imeti pravico do izbire telekomunikacijskih storitev, ki se ponujajo, da pa to lahko storijo, so upravičeni do informacij. Upravičeni so do poštenih pogodbenih pogojev, ki jih na določene ponudnike ne vežejo za dolgo obdobje. Upravičeni so do visoko kakovostnih intervencijskih služb, dostopa do družbeno informacijskih služb preko svetovnega spleta ter komunikacij glasovne telefonije. Predvsem pa imajo pravico do varstva svojih podatkov v prostoru elektronskih komunikacij. O tem bomo več slišali pozneje. Prav tako moramo regulatorje pooblastiti, da poskrbijo za pravilno zagotavljanje teh pravic. Vse to je zajeto v tem predlogu.
Svoj prvi govor bi zaključil, rekoč: ogromno število ljudi nas je delalo na tem predlogu, pri čemer smo bili deležni izredno močne podpore. Še zlasti bi želel omeniti Petra Traunga iz Odbora za notranji trg in varstvo potrošnikov, Luco Vusaggia, našega pravnega svetovalca, in Lindsay Gilbert iz naše skupine, ki so vsi tesno sodelovali z mojo pomočnico Sheeno Gooroochurn. Prav tako nas je močno podpirala Komisija, od Petra Rodforda, same komisarke in njene ekipe, pa tudi sekretariat Sveta pod vodstvom Eve Veivo. To omenjam, ker mislim, da se ljudje, ki v to niso vključeni, ne zavedajo obsega in dela, ki ga prinaša oblikovanje takšnih zapletenih besedil. Veselim se vaše jutrišnje podpore, kajti to je v številnih pogledih pomembno za našo prihodnost.
Če je kakšna gospodarska panoga, ki lahko resnično deluje kot katalizator in zagotovi konjunkturo, ki jo potrebujemo za izhod iz krize, so to prav informacijske tehnologije in sektor komunikacij, in sicer sektor elektronskih komunikacij ter telekomunikacij. Zato je izredno pomembno, da smo dosegli to soglasje, saj nam bo omogočilo nadaljevanje pristopa, za katerega menim, da je najodločilnejši: možnosti ostajajo odprte, pogled je usmerjen naprej, pri tem pa se zavrača protekcionizem in spodbuja konkurenca in konkurenčna sposobnost.
Kar zadeva sveženj - številni vidiki so že bili omenjeni v različnih poročilih -, bi kot poročevalka za to poročilo želela omeniti ustanovitev novega organa evropskih regulatorjev za sektor elektronskih komunikacij, ki je bistveno orodje, ki naj bi zagotovilo, da se bodo pravila, ki jih bomo jutri sprejeli v okviru nove uredbe, po vsej Evropi izvajala dosledno; da bo usklajenost v praksi omogočila vzpostavitev in razvoj pravega notranjega trga z notranjo konkurenco, kajti to je najboljši način, ki prinaša koristi potrošnikom, in najboljši način, ki evropskim potrošnikom zagotavlja najboljše storitve po najboljših cenah.
Prav tako bi se želela zahvaliti za brezpogojno podporo, ki sem je bila kot poročevalka za Direktivo o GSM deležna od poročevalcev v senci, ki so z mano sodelovali, ter komisarki Reding za prožnost, ki jo je pokazala v celotnem procesu, ko se je Parlamentu vrnila vloga, ki smo jo zahtevali: udeležbo pri strateškem načrtovanju uporabe radijskega spektra. Seveda se moram zahvaliti tudi češkemu predsedstvu za jasno izraženo odločnost, da se vprašanje te direktive skupaj s preostalim svežnjem reši še pred iztekom parlamentarnega mandata.
Kot poročevalka za Direktivo o GSM sem prepričana, da smo z umeščenjem strateškega načrtovanja spektra na ravni Skupnosti v prihodnje večletne programe politike radijskega spektra in povezavo med politiko in okvirno direktivo prišli do pravilne končne rešitve. To je pravilna odločitev, saj tako potrjujemo, da spekter kot redko javno dobro potrebuje tako zakonodajni nadzor kot tudi strateško načrtovanje razvoja novih omrežij - brezžičnih omrežij in omrežij iz optičnih vlaken - ki so, kot smo se vsi strinjali, prihodnost, tista prihodnost, v kateri moramo operaterjem nuditi pravno varstvo, da bodo vlagali in bomo lahko obnovili vodstvo, ki ga je Evropska unija nekoč že imela.
To mojstrsko delo je rezultat dogovora, o katerem danes razpravljamo po tem, ko je Komisija ta sveženj vložila leta 2007. Rezultati vključujejo nove pravice potrošnikov, kot so pravica do zamenjave telefonskega operaterja v enem delovnem dnevu, ustanovitev evropskega telekomunikacijskega organa, večja soodvisnost nacionalnih telekomunikacijskih regulatorjev, ukrepi, ki zagotavljajo, da se Evropejci lahko povezujejo s širokopasovnim internetom, odprtje radijskega spektra za nove brezžične storitve, nov instrument funkcionalne delitve za povečevanje konkurence ter odpiranje možnosti, ki jih imajo potrošniki, jasno konkurenčno pravilo za vlaganja na področju hitrih širokopasovnih omrežij, več pravic in nove garancije za potrošnike, mehanizmi za obravnavo kršitev varnosti podatkov in tako naprej. To so zelo pomembni novi ukrepi za sektor, ki je s prihodki vreden več 300 milijard EUR in je v svetu vodilen na področju mobilnih telefonov ter visokohitrostnega interneta.
Želela bi poudariti, da če Parlament glasuje za ta sveženj, se mora ta v nacionalni zakonodaji izvesti do 2010, novi organ na področju telekomunikacij pa se bo oblikoval do letošnjega poletja. Glasovanje Evropskega parlamenta pomeni za potrošnike po vsej Evropi dobro novico. Z gostovanjem smo zagotovili zdravilo za simptom, ki se je pojavil zaradi pomanjkanja enotnega evropskega telekomunikacijskega trga. Zdaj pa se reforma spušča v jedro problema; utira pot resnično enotnemu trgu za telekomunikacijske operaterje in prav tako potrošnike. To je za naše gospodarstvo zelo pomembno.
Prav tako pozdravljam - in Parlament se je za to vedno zavzemal - dejstvo, da se bo okrepil položaj invalidov. Predvsem pa pozdravljam to, da bodo potrošniki zdaj glede zasebnosti, svobode izražanja in dostopa do informacij imeli več garancij. Vse to skupaj - bodisi s sprejetjem usklajevalnih ukrepov bodisi z večjim nadzorom pravnih sredstev, ki so jih izbrali nacionalni regulatorji - bo na notranjem trgu zagotovilo večjo doslednost in bo novemu organu, ki bo v procesu odigral ključno vlogo, pomagalo povezati strokovno znanje in izkušnje 27 nacionalnih regulatorjev ter odpraviti preostale ovire, ki ločijo do resnične Evrope brez meja.
Gospa predsednica, gospa komisarka, gospe in gospodje, tudi jaz bi rada začela z zahvalo vsem tistim, ki so nam pomagali, da smo na koncu dosegli zadovoljiv kompromis glede telekomunikacijskega svežnja. Najprej se zahvaljujem parlamentu: predvsem poročevalcem, kolegom poslancem gospodu Harbourju, gospe del Castillo Vera in gospe Trautmann in seveda gospe Pleguezuelos Aguilar. Hvala lepa gospe komisarki za prav tako odlično sodelovanje s Komisijo. Sami ste bili pogosto prisotni na pogajanjih, ki so potekala v trialogu. To je dober znak. Vaš prispevek skupaj s češkim predsedstvom je bil resnično tvoren, s čimer ste nam na koncu omogočili doseči kompromis.
Kompromis je dober in resnično upam, da bo jutri v času glasovanja deležen široke podpore. Kot je že bilo omenjeno, je celotni telekomunikacijski sektor eden najučinkovitejših sektorjev evropskega gospodarstva in sredi finančne in gospodarske krize je še zlasti pomembno ustvariti splošne pogoje, tako da se bo ta stroj, ki v Evropi ustvarja delovna mesta, spet zagnal in deloval. Številna delovna mesta so povezana s telekomunikacijsko industrijo, pravni okvir, ki ga sprejemamo, pa ustvarja pogoje, ki omogočajo, da se bo ta sektor še naprej dobro razvijal.
Zakaj je telekomunikacijski sveženj tako pomemben? Rada bi izločila, kar je po mojem mnenju najpomembnejše. Po vsej Evropi in ne le po mestih, ampak tudi na podeželskih območjih potrebujemo hiter internetni dostop. Ko govorim o nas, imam v mislih mlade, ki komunicirajo po vsem svetu. Ko govorim o nas, mislim na podjetja, ki delujejo globalno in so tudi ustanovljena kot mednarodna, in seveda naše organe in uprave. Kaj v tem smislu predstavlja telekomunikacijski sveženj? Oblikuje potrebni pravni okvir, da lahko podjetja vlagajo v širitev širokopasovnih omrežij na nacionalni ravni. S tem svežnjem in zaščito vlaganj, ki jo ta sveženj vsebuje, smo oblikovali ustrezne spodbude, obenem pa smo z zahtevami v tej uredbi zagotovili, da novi trgi niso zacementirani. Tveganja, povezana z izgradnjo novih omrežij, so porazdeljena zadovoljivo in pošteno.
Kaj bo telekomunikacijski paket še urejal? Prvič, učinkovito rabo frekvenčnih pasov - to je pomembno tudi za razvoj širokopasovne oskrbe na nacionalni ravni. V svežnju zagovarjamo bolj prožno frekvenčno politiko v Evropi. Frekvenčni pasovi, ki se bodo sprostili s prehodom na digitalno televizijo - tako imenovana digitalna dividenda -, naj bi bili prav tako na voljo mobilnim širokopasovnim storitvam, kar bo še zlasti premostilo razkorak v podeželskih območjih. Vendar se obenem zavedamo posebne vloge, ki jo radiodifuzija igra pri oblikovanju svobodnega mnenja v naši demokratični družbi. To je v vsakem primeru dober kompromis in upam, da bo jutri dobil široko podporo!
v imenu skupine PSE. - Gospa predsednica, zanimivo je spremljati to razpravo - kolegi so že razgrnili glavne teme in gospa komisarka je podala svojo izjavo -, vendar pa nam to, da je Svet popolnoma odsoten, veliko pove o tem, kako v Evropski uniji včasih delujemo. To je povsem nesprejemljivo. V Evropski uniji in po svetu doživljamo najresnejšo krizo do zdaj in ko govorimo o temi, ki je tako koristna in pomembna za ustvarjanje novih delovnih mest - eno od področij, ki je še vedno v veliki meri stabilno - in ko vidimo, da se Svet danes ne udeležuje razmišljanj in razprav z nami, nam to po mojem mnenju veliko pove. Upam, da bomo prihodnje predsedstvo Sveta tu pogosteje videvali, kajti na tak način ne moremo še naprej delovati.
V svoji zadnji točki pa spodbujam ta parlament, svoje kolege in Komisijo - in upam, da tudi Svet - da si dobro pogledajo tista področja, kjer smo dosegli kompromis, a z njim nismo povsem zadovoljni. To se dotika vprašanj interneta, kot je način, kako države lahko posredujejo, če menijo, da državljani nezakonito dostopajo do internetnih vsebin, čemur v nemščini pravimo "Internet sparen" in upravljanje omrežja. Upam, da se bomo tem vprašanjem lahko posvetili v drugi polovici leta in našli pravi okvir, da dosežemo konsenz med nami in državljani, ki so od nas močno odvisni.
Pogajanja s Svetom so prinesla nekaj pomembnih dosežkov. V primerjavi s prvo obravnavo se eden od teh pomembnih dosežkov nanaša na dostop do številke v sili 112 in obveznost operaterjev, da zagotovijo informacije o lokaciji kličočega brez kakršnih koli odstopanj na podlagi tehnične izvedljivosti, kar velja vsaj za operaterje fiksne in mobilne telefonije. To je glavni dosežek, ker bo pripomogel, da se bodo službe za storitve v sili odzvale učinkoviteje in bodo povsod po Evropski uniji povečale varovanje življenj državljanov.
Določbe o politikah upravljanja prometa so bile v poročilu polemične, vendar sem trdno prepričan, da kompromis ščiti pravice uporabnikov, da dostopajo do vsebin in uporabljajo storitve po lastni izbiri. Nihče v tem parlamentu nikoli ni želel omejiti svobode na internetu. Naš cilj je bil omogočiti postopke upravljanja prometa, če so ti potrebni, da se končnim uporabnikom zagotovijo kar najboljše spletne izkušnje, pod pogojem, da ne omejujejo konkurence med ponudniki storitev. Menim, da je ta kompromis povsem v skladu s tem ciljem, zato ga močno podpiram.
Po mojem mnenju - kot smo se zdaj dogovorili - se bodo s frekvenčnimi pasovi mnogo bolj upoštevali javni interesi v korist radiodifuzije. Glede na sedanjo razpravo o finančnih trgih menim, da smo z našo razpravo dejansko preprečili težave. Ta predlog, kot je bil zdaj posredovan, bo na mnogo bolj uravnovešen način upošteval odnos med trgom in tistim, kar trg lahko ustvari, ter nalogami države. Verjamem, da za varnost naše demokracije predstavlja napredek in da prav tako lahko dragoceno prispeva h kulturi.
v imenu skupine GUE/NGL. - (SV) Hvala, gospa predsednica. To kar lahko danes opazujemo, je rast nove družbe. V družbi opažamo tehnološko prenovo, kjer se star način komunikacije, za katero je bilo značilno, da je bila enosmerna in je "ena oseba govorila, drugi pa so poslušali", nadomešča z večdimenzionalno komunikacijo, obliko participativne komunikacije, in številni smo to novo kulturo svobode že sprejeli. Gre za interakcijo, svobodo izražanja, ustvarjalnost in ustvarjalno strast. Gre za izmenjavo informacij, ki je pogosto neodvisna od komercialnih interesov, vendar se stare strukture moči na žalost počutijo ogrožene in zato hočejo posegati v to, kar se na internetu dogaja, ter to regulirati in nadzirati.
Pod pretvezo reševanja problema organiziranega kriminala poskušajo omejiti naše državljanske pravice, česar pa ne smemo dopustiti. Skupaj s kolegi poslanci v Konfederalni skupini Evropske združene levice/Zelene nordijske levice sem tako pripravila kar nekaj sprememb v korist državljanskih pravic, da bi zaščitili pravice državljanov na internetu. Ponovno vlagam svojo spremembo 166, ki je bila sprejeta v prejšnji obravnavi. Cilj spremembe je zagotoviti, da bodo končni uporabniki elektronske komunikacije, torej državljani, imeli možnost dostopa do storitev in aplikacij brez neupravičenih omejitev. Najti moramo ravnotežje med pravicami ljudi do svobodnega izražanja ter zasebnostjo in zaščititi osebne podatke in svoboščine ter pravice drugih, vključno s pravico do zaščite intelektualne lastnine in zaščito javne varnosti.
V nekaterih državah želijo vlade uvesti nove, strožje zakone, ki bodo internetnim ponudnikom omogočili, da ljudem preprečijo dostop do interneta. Prepričani smo, da ne bi smeli dopustiti, da se kateremukoli državljanu blokira dostop do interneta, ne da bi bila pred tem obravnava na sodišču. Kot državljan moram prav tako imeti možnost, da brskam po spletnih straneh na internetu in se pri tem počutim varno, saj vem, da zasebna podjetja ne morejo pridobiti teh informacij. Tisti, ki imamo internet in možnosti, ki jih prinaša, dejansko radi, pravimo, naj bi pravice uporabnikov opredeljevalo to, za kar uporabljamo svojo naročnino. Ne želimo, da se nas omeji na potrošnike, pri čemer bi naše pravice obsegale le, kar je zapisano v naročniški pogodbi. Na žalost to omogočata tako skupno stališče Sveta kot kompromis, mi pa želimo biti na internetu državljani in ne stranke ali potrošniki. Internet je prostor, kjer se srečujemo, je forum z brezplačnimi informacijami, neke vrste skupno ozemlje. Naj zdaj ta forum reguliramo in ga prilagodimo interesom predstavnikov gospodarstva? Ne, mislim, da ne. Vprašanje je, v kakšni družbi želimo živeti. Želimo živeti v družbi nadzora ali hočemo družbo, kjer so ljudje lahko prepričani, da se spoštuje pravna država? Družbo, v kateri ljudje vedo, da se njihova zasebnost spoštuje, in družbo, kjer se svoboda izražanja ceni bolj kot nadzor nad življenjem ljudi. To je družba, v kateri si želim živeti in delati. Zato vas pozivam, da podprete spremembe, ki sem jih s skupino GUE/NGL vložil glede pravic državljanov.
To besedilo prav zares ne spodbuja ustvarjanja. Zagotavlja le široko zastavljen nadzor nad najbolj razširjenimi dejavnostmi uporabnikov interneta. Ne vključuje pa nobenih posebnih predlogov za izboljšanje zakonite preskrbe s kulturnimi dobrinami. Pomilovanja vredno zaostaja glede tehničnih možnosti za prikrivanje ali goljufanje glede naslova IP. Glede pravice do privatnega razmnoževanja, za katerega vsak v vsakem primeru plača davek na digitalne medije, pa je to korak nazaj. Povsem administrativnemu organu daje nezaslišane pristojnosti, da lahko kazenskopravno preganja in kaznuje. Ponovno vzpostavlja dvojno kazen za uporabnike interneta, ki se jim odvzame dostop do interneta, še naprej pa morajo plačevati naročnino. Nazadnje pa se roga domnevi, da je nekdo nedolžen, dokler se mu ne dokaže nasprotno, in pravici do zagovora.
Zato poročilo gospoda Harbourja številnih prednosti, ki jih s tem pridobi potrošnik, skoraj ne omenja. Upam, da bo tokrat drugače ne le zato, ker so kompromisi, doseženi na področjih temeljnih svoboščin in spoštovanja zasebnosti, dobri, ampak tudi zato, ker ta dokument prinaša ogromno možnosti tako za potrošnika kot za telekomunikacijski sektor in njegove zaposlene. Kompromisi, doseženi glede okvirne direktive in direktive o univerzalnih storitvah, se jasno sklicujejo na dolžnost držav članic, da spoštujejo načela pravice do poštenega sojenja, kar je zagotovo pomirjajoče za tiste, ki nasprotujejo francoskemu projektu, ki pomeni sankcije upravnega organa. Ta besedila so za postopen odziv vse prej kot trojanski konj in celo nasprotujejo samemu načelu.
Isto velja za preglednost in kakovost s pogodbo povezanih informacij, ki naj bi se zagotavljale obvezno in redno. Potrošniki bodo imeli koristi od informacij o oblikovanju cen, kar bo ustrezalo njihovemu profilu potrošnje, hkrati bodo s sporočilom opozorjeni, kadar bodo presegli običajno ceno svojega paketa, kar je še posebno koristno pri posebnih tarifah za uporabo v tujini ali za mlade, ki so glavni uporabniki SMS sporočil po premijski stopnji. Trajanje pogodbe bo odslej omejeno na 24 mesecev, pri čemer bodo operaterji dolžni ponuditi tudi 12-mesečne pogodbe, zamenjava operaterja pa bo morala bila izvedljiva v enem dnevu. Dosegli smo maksimalni dostop za invalidne uporabnike kot tudi pregledali obseg univerzalne storitve, da bi jo do naslednjega leta razširili predvsem za mobilnike.
Verjamem, da nam je uspelo pokazati, da je varstvo potrošnika predvsem učinkovito varstvo podatkov; in da je v času, ko ljudje brskajo po internetu in ne vedo, kaj točno se dogaja za njihovimi zasloni, izredno pomembno, da so poučeni. Sprejeli smo predlog Komisije o tem, da je obvezno poročati o vsaki kršitvi varnosti, in ga izboljšali. To je postopek, ki se bo izvajal po stopnjah in se je razvil v sodelovanju z nacionalnimi regulatorji, ponudniki telekomunikacijskih storitev in oblikovalci politike. Vesel sem najave Komisije, da bo do konca 2011 v ta namen posredovana horizontalna direktiva, kajti ni smiselno, da bi se tega lotevali le na področju elektronskih komunikacij.
Obenem smo zagotovili, da je za shranjevanje programov ali aplikacij, vključno z osebnimi podatki, ki so na trdem disku, od uporabnika treba obvezno pridobiti soglasje. S tem v zvezi bi rad na kratko omenil, da smo prvotne predloge razvili v tesni povezavi z industrijo, ki jo to zadeva. Za nekatere dele industrije to ni šlo dovolj daleč ali pa je šlo predaleč. Potem so ti v Svetu in Komisiji povzročali težave in zmedo, preden so se na koncu želeli vrniti k prvotnemu predlogu, ker jim kompromisni niso bili všeč. Zgodovina nas uči, da bi morali kot institucije verjeti v dejstvo, da lahko dobro sodelujemo in ne bi smeli dopustiti, da bi nas tisti, ki imajo druge interese, razdvajali.
Gospa predsednica, veliko državljanov v moji deželi, na Irskem, kot tudi povsod drugje v Evropski uniji se zelo zanima za ta telekomunikacijski sveženj, in tako je tudi prav. Upam, da kot evropski poslanci v imenu teh državljanov lahko pošljemo močno sporočilo, da se zavzemamo za svobodo interneta, kjer se zasebnost uporabnikov in njihove pravice v celoti spoštujejo. Danes se moramo postaviti za skupek sprememb, ki se dotikajo državljanov in se o njih razpravlja, ker je to najboljši način zagovarjanja pravic naših državljanov.
Če bodo te spremembe sprejete, se bo ponovno vzpostavilo nekakšno ravnovesje med pravicami končnih uporabnikov ter pravicami in svoboščinami drugih, vključno s pravico do varstva intelektualne lastnine kot tudi pravico do zasebnosti. Cilj tega predloga naj bi bilo varovanje tistih, ki takšno varstvo potrebujejo, pa tudi krepitev pravic državljanov do dostopa do informacij v skladu z zakonodajo, kadar in kjer je to primerno. Ponudniki storitev naj bi vedno delovali pregledno, in če bi se samo v izjemnih primerih zahtevala omejitev zahtevanega dostopa, bi morali delovati odgovorno in upravičiti te omejitve. Nacionalni pristojni organi naj bi imeli vlogo pri preiskovanju kakršnih koli omejitev, ki bi jih uvedli ponudniki storitev.
(DA) Gospa predsednica, gospa komisarka, menim, da ko gre za pravice državljanov, kompromis ni dovolj dober. Skrbi me, da je francoska ministrica za kulturo še vedno prepričana, da bi morala obstajati možnost, da se po "treh prekrških" administrativno odvzame dostop do interneta. Zato sem s kolegi ponovno vložila spremembo, o kateri je ta parlament enkrat že glasoval. Vendar pa glede na to, kakšni so trenutno predlogi, ni mogoče glasovati, saj moramo najprej glasovati o kompromisu. Zato svoje kolege poslance prosim, da spremenijo zaporedje glasovanja, tako da bomo pred glasovanjem o celotnem kompromisnem besedilu lahko najprej glasovali o spremembah.
Glede na pogoje telekomunikacijskega svežnja, kakršen je trenutno po pogajanjih, bodo lahko upravljavci omrežij preprečili dostop do spletnih strani, vsebin, aplikacij in ostalega. Zato sem s svojim nedavno zastavljenim vprašanjem posvaril, da je tveganje omejevanja svobode tiska, misli, govora in združevanja, kot jo zagotavlja Listina EU o temeljnih pravicah, za vogalom, kadar nacionalne vlade, kar naj bi se zgodilo v Italiji, ali komunikacijska industrija prevzame odgovornost, da po lastni presoji blokira spletno stran, ne glede na to ali je njena vsebina zakonita ali ne. Slednje je glavno dejstvo, ki zbode v oči: možnost blokiranja spletne strani tudi, kadar kaznivo dejanje ni v teku in se k njemu ne nagovarja.
Zamisel o zaščiti nacionalne vloge pri upravljanju radijskega spektra je prav gotovo dobra, kajti zagotoviti moramo in ustrezno upoštevati posebne značilnosti nacionalnih sistemov, vendar pa kompromisno besedilo, ki smo ga sprejeli aprila, vsebuje nekatere elemente, ki so brez dvoma vzpodbudni glede varstva potrošnika in bolj na splošno zasebnosti, boja proti neželenim komercialnim sporočilom - saj bom kmalu končal - in vsega ostalega. Še naprej sem prepričan, da je vsebina spremembe 138 hvalevredna in bi zato...
(SV) Hvala, gospa predsednica. Telekomunikacijska industrija je ena vodilnih dinamičnih sektorjev v Evropi. Da bi državljanom nudila velike priložnosti tako glede gospodarskega življenja kot informacij, demokracije in raznolikosti, potrebuje vlaganja, konkurenco in nenehne inovacije. V tem svežnju vidimo jasnejša pravila za konkurenco in bolj izrazito vlogo Evropskega organa, ki naj bi poskrbel, da bo trg odprt za konkurenco. Ukvarjamo se z vprašanji, kot sta načrtovanje frekvenc in digitalna dividenda: oblikovan je nov prostor, ki omogoča več storitev in v katerem deluje več operaterjev. Vse to, gospa predsednica, bo potrošnikom nudilo več svobode in večje možnosti. Če kot primer vzamem svojo domovino, Švedsko, bo to pomenilo, da Telia, stari monopolist, ne bo več imela nadvlade, ki jo je doslej uživala v primerjavi s konkurenco pri zagotavljanju storitev gospodinjstvom, kajti zdaj se bo konkurenca odprla in vstopila prav v domove ljudi. To je napredek: s tem se bo omogočilo več možnosti, kar bo ustvarjalo večjo konkurenco, ta pa bo okrepila položaj posameznega potrošnika in s tem tudi njegovo svobodo glede interneta in širokopasovnega omrežja.
Gospa predsednica, v tem parlamentu je predmet razprave celotno vprašanje svobode interneta. Včasih me preseneti, ko tisti, ki nasprotujejo Evropski uniji in Lizbonski pogodbi, zahtevajo organ, ki je nad državami članicami, glasujejo proti v vseh drugih primerih. Danes sem poslušal kolego poslanca, gospoda Svenssona, ki je zahteval spremembo, ki bi EU omogočila, da neposredno vpliva na pristop držav članic v pravnem postopku. To je oddaljitev od danes že uveljavljenih pogodb in Lizbonske pogodbe, o kateri se pogovarjamo, hkrati pa je to oblika nadnacionalizma, o čemer pa pravzaprav nihče ni razpravljal. Vendar pa smo ob uvedbi zakonodaje jasno opredelili, kaj morajo zagotoviti pravni organi in kaj je naloga upravljavcev interneta. Tako smo poskrbeli, da nihče ne bo mogel kršiti svobode posameznega uporabnika na internetu, ne da bi bil vzpostavljen pravni ali sodni postopek, ki izpolnjuje vse temeljne zahteve. Zahteve spremembe 138 so tako izpolnjene, različne nevarnosti, ki so obstajale, pa so zdaj odpravljene. Mislim, da bi morali biti s tem napredkom zadovoljni, saj obenem zagotavljamo odprtje evropskega telekomunikacijskega trga, ki nudi večjo svobodo, večjo raznolikost in boljšo konkurenco ter tako polaga temelje, da bo ta sektor dinamičen in bo tudi v prihodnje vodilni v svetu.
Obstaja zaskrbljenost, da bo elektronska komunikacija, ki doseže široko publiko, po naravi še bolj površinska in nič drugega kot brezobzirna neumnost. Cilj civilizirane družbe je zanesljivo zelo zahteven in se mu s tovrstno vsebino, ki jo imamo trenutno, ne moremo približati. Odlična tehnična orodja uporabljamo, da človeštvo vodimo v nevednost v informacijski družbi ter v filistrstvo v civilizirani družbi. Slaba knjiga je slaba, čeprav je tisk ali papir kakovosten. Kaznivo dejanje na internetu je kaznivo dejanje in enako je neumnost tudi na internetu neumnost.
Glasovala bom za telekomunikacijski sveženj, vendar bom to storila nekako nerada, ker menim, da je to načelno izdajstvo osnovnega načela liberalizacije telekomunikacij, ki naj bi jo ta direktiva dosegla, na najvišji ravni. Sklicujem se na besede v členu 8 o zagotavljanju dostopa do prvotnih upravljavcev in njihovem pristopu k trgu. Zdi se mi, da dogovor o besedilu, doseženem med zasebnim razgovorom med predsednikom vlade Gordonom Brownom in kanclerko Merkel, daje prvotnim upravljavcem, kot je Deutsche Telekom, veliko prednost. Ne vemo, kaj je predsednik vlade dobil v zameno. Bojim se, da zasebni dogovori voditeljev za zaprtimi vrati niso pravi način oblikovanja zakonodaje EU. Obžalujem, da je do tega prišlo.
Uveljavljanje pravic državljana ene narodnosti v drugi državi članici je predvsem pomembno za mala in srednje velika podjetja, zato moramo v prihodnje zagotoviti, da bo širokopasovno omrežje še naprej delovalo v korist prebivalstva in bodo cene padle, kajti z zelo dinamičnim razvojem širokopasovnih storitev in interneta, kar se trenutno dogaja, še zlasti na področju telefonije, imamo povsem drugačne možnosti uporabe širokopasovnega omrežja. Zato sem hvaležen, da s frekvenčnim pasom GSM 900 razpolaga tudi UMTS in smo prvič nekaj misli namenili omrežju četrte generacije, ki bo, upajmo, deležno nadaljnje podpore Komisije, da se zagotovi obsežna podpora zagotavljanju širokopasovnega omrežja, še posebno na podeželju.
Gospod Harbour, bili ste poročevalec Odbora za notranji trg in varstvo potrošnikov in moram reči, da je bilo naše sodelovanje in skupno delovanje zelo pozitivno. Veliko smo dosegli za naše državljane, kar je za nas socialne demokrate na področju univerzalnih storitev še zlasti pomembno. Ta telekomunikacijski sveženj je zdaj mnogo bolj prijazen do uporabnika in tako pomembno prispeva k varstvu potrošnikov. V prihodnje bodo morali ponudniki telekomunikacij nuditi tudi pogodbe z 12-mesečno veljavnostjo, kar je zelo pomembno. Doslej so namreč številni ponudniki ponujali le 24-mesečne pogodbe, kar je zelo dolgo obdobje in ljudem preprečuje, da bi prej prekinili pogodbo. To je kar pomembna pridobitev. Ob zamenjavi ponudnika, morajo ljudje imeti možnost, da svojo številko obdržijo in jo po enem dnevu že lahko uporabljajo naprej. Do sedaj pa so ljudje svojo namero o zamenjavi za cenejšega ponudnika zaradi dolgega čakanja opustili, to pa je oviralo konkurenco na tem področju. Tudi to je velik uspeh.
Ena točka pa je bila vseskozi sporna: kako se lotevamo kazenskega pregona, kadar se pojavijo vprašanja, povezana s kaznivimi dejanji oziroma zadevami civilnega prava? Z danes doseženim kompromisom s Svetom smo naredili pomemben korak, ko smo vključili pravni pridržek. Pravni pridržki pomenijo, da o uporabi sankcij ne odloča samo podjetje, ampak smo z uveljavitvijo pravic, kot jih zajema Evropska konvencija o človekovih pravicah, zagotovili, da se potrošnik lahko zagovarja in ponudnik storitev nima pretiranih pooblastil. To pa je resnično pomembna točka.
(PL) Gospa predsednica, ljudje se bojijo, da bi ukrepi, kot je telekomunikacijski sveženj, omejili njihovo svobodo. Sam sem glede te zadeve prejel na stotine pisem in to ne le iz Poljske. Naj navedem enega od njih: "Evropski parlament predlaga uvedbo sprememb zakona, ki bo vplival na moj dostop do interneta in lahko omeji ali ustvari pogoje za uporabo določenih spletnih strani. Zakonodajne spremembe, ki jih predlaga Evropski parlament, bodo mojemu ponudniku omogočile, da mi ponudi omejene ali pogojene storitve. Bojim se, da bodo takšne spremembe uničile internet in imele neželene posledice za gospodarstvo Evropske unije."
Dosežen napredek vključuje pomembno izboljšano varstvo potrošnikov kot tudi zagotovilo Komisije, da bo predstavila predloge glede zahteve po splošnem obvestilu, če pride do izgube podatkov. Kljub temu imam s tem svežnjem težavo. Problem so že izpostavili številni evropski poslanci, vključno z mojimi kolegi poslanci iz Francije: vlade so v kompromis skozi zadnja vrata poskušale vpeljati element "trije prekrški in si izključen", ki dejansko z direktivo nima popolnoma nič skupnega. Moram reči, da me to izredno moti.
Z razvojem omrežja telekomunikacijski sveženj bistveno prispeva k Evropskemu načrtu za okrevanje gospodarstva. Telekomunikacijski sveženj bistveno pripeva h krepitvi pravic potrošnikov in priložnosti za njih, saj ga lahko uporablja vse več potrošnikov. Telekomunikacijski sveženj pa prav tako bistveno prispeva k razvoju demokracije. Dostop zagotavlja vsem Evropejcem in je hkrati nov način za uveljavljanje pravic in dolžnosti, obenem pa je tudi ravnovesje, ki ga je vzpostavil regulativni organ: ravnovesje med instrumentom, s katerim Evropa na področju telekomunikacij doseže resničen notranji trg, in uporabo strokovnega znanja, ki je na voljo na nacionalni regulativni ravni.
(SV) Hvala komisarka, na področju elektronskih komunikacij potrebujemo večjo usklajenost in jasnejšo ter preprostejšo zakonodajo, ta usklajenost pa mora prispevati k dobro delujočemu notranjemu trgu. Glavni cilj je povečati konkurenco, to pa se bo odražalo v večji izbiri, nižjih cenah in boljši kakovosti za končnega potrošnika. Da bi pri tem uspeli, je treba pretehtati številne različne interese in najti dobro ravnovesje. Telekomunikacijski sveženj se ne sme, in to tudi ni njegov namen, uporabljati na področju kazenskega prava ali kazenskih sankcij in ne sme vplivati na procesno pravo držav članic. Izboljšana konkurenca mora biti osrednjega pomena. Vsi državljani morajo imeti možnost, da svoj primer dajo na sodišče - stvari se ne smejo prepustiti komercialnim silam. Zato upam, da bodo moji kolegi poslanci zdaj podprli kompromis.
Sveženj, o katerem bomo danes glasovali, vključuje določbe, povsem naravnane v smer, ki si jo za razvoj telekomunikacijskega trga lahko le želimo, na urejen način in v dobro vseh: evropska uredba, zaupana Organu evropskih regulatorjev za elektronske komunikacije (BEREC) z mešanim financiranjem, brez veta; ravnovesje med konkurenco in potrebo po novih vlaganjih - funkcionalna delitev je omejena na izjemne primere; želja po usmerjanju pozornosti na javne storitve pri upravljanju spektra; nove storitve; nov prost dostop; in zahvaljujoč predvsem gospodu Harbourju gre za znatno krepitev pravic potrošnikov. Žal mi je, da so zavrnili besedi "mora opraviti".
Za Francijo je to besedilo popolnoma uravnoteženo, je dober kompromis in s tem mislim, da je bil končni predlog glede na tiste neslavne sporne spremembe po mojem mnenju dober kompromis, ker omogoča izvajanje pravic intelektualne lastnine na internetu, ne da bi ogrozil prost dostop do slednjega. Za internet se mora tako kot na drugih področjih uporabljati zakonodaja. Virtualni svet ni svet brez zakonov in ne sme biti podvržen le moči oglaševanja, ki ga prinašajo operaterji in ponudniki internetnega dostopa. Zato sem istega mnenja kot gospa Trautmann. Kompromis postavlja pravice zaposlenih, umetnikov in internetnih uporabnikov na enakovredno osnovo in to je dobro.
Medtem ko se ukvarjamo s podatkovnimi paketi, dovolite, da preidem na vprašanje nevtralnosti omrežja. Mislim, da se moramo strinjati, da je upravljanje omrežja do neke mere potrebno. Medtem ko nekatera podjetja gradijo širše cevi, druga prihajajo in te cevi mašijo, kar bi lahko pripeljalo do problema zastoja. Le kdo bi pred nekaj leti predvideval, da bomo imeli storitve, kot sta BBC iPlayer ali YouTube? Zato je pomembno, da so operaterji sposobni upravljati svoja omrežja. Zamisel "prvi paket noter, prvi paket ven" bi se lahko izkazala za pogubno, še zlasti ko bi se zaradi prometnega zastoja onemogočile službe nujne pomoči.
(SV) Hvala lepa, gospa predsednica. Žal mi je, ker malce zamujam. Za začetek bom povedal, da sem mnenja, da je zelo pomembno poudariti, da je telekomunikacijski sveženj, tak kot je na voljo danes pred glasovanjem, v bistvu dober. Krepi konkurenco in pravice uporabnikov in to je pomembno poudariti, ker menim, da se to v razpravah pogosto pozablja. Skoraj izključno se posvečamo podrobnostim in to včasih zamegli celotno sliko, to pa je tisto, za kar si telekomunikacijski sveženj prizadeva - krepitev konkurence in pravic uporabnikov.
Vendar pa so naše državljanske svoboščine in pravice na internetu ter odprta in prosta struktura interneta trenutno hudo ogrožene. Te grožnje še nikoli niso bile tako jasne kot v razpravi o tem ali naj se uporabnike izključi iz interneta brez obravnave sodišča. Zelo sem ponosen, da smo se mi v Parlamentu strinjali, da je to nesprejemljivo. Ljudem ni mogoče odvzeti dostopa do interneta, ne da bi ti imeli možnost uveljavljati svoje pravice na sodišču. To je pomembno, ker pomeni zelo resno omejevanje državljanskih svoboščin in pravic. To prav tako postavlja na glavo pravna načela na način, ki ga drugje nikoli ne bi dopustili. Nekomu, ki je ukradel kolo, tudi ne prepovemo uporabe cest. Zato sem zadovoljen, da bomo jutri tovrsten predlog jasno zavrnili.
To pa obenem ne odstrani vseh groženj, ki pretijo internetu. Še veliko vprašanj je, o katerih bomo še naprej razpravljali, in teh razprav se veselim. Želim si, da bi na nekaterih področjih lahko šli še nekoliko naprej, vendar pa na splošno to vendarle predstavlja korak v pravo smer. Ponosen sem, da bomo jutri jasno povedali, da so svoboščine in pravice državljanov na internetu, še zlasti glede dostopa do interneta, ki se ne more preprečiti brez obravnave na sodišču, nekaj, kar bo Evropski parlament podprl.
Rada bi poudarila, da tu ne gre za samovoljen odvzem dostopa do interneta. Ne moremo kar zapreti YouTube, kot se je to zgodilo v Turčiji, ker so bile objavljene žalitve Atatürka. Ne želimo situacije, kot je na Kitajskem. Spletnih strani seveda ni mogoče naključno zapirati iz političnih razlogov. Vendar bi rada jasno povedala, da državljani ne morejo imeti neomejene pravice do neomejenega nezakonitega snemanja! To ni nekaj, o čemer bi se tu lahko pogajali. Vendar pa moramo zagotoviti - in to je ravnovesje, ki ga iščemo in ga moramo še najti -, da proizvajalci ustvarjalne vsebine, katerih delo se pojavlja na internetu, dobijo pošteno nadomestilo. Za to potrebujemo nov model. To ni francoski model. Želimo sodni pridržek, sodno odločbo o temeljnih pravicah. Vendar pa moramo v družbi znanja še najti novo družbeno pogodbo med avtorskimi pravicami in varstvom temeljnih pravic.
Eno od vprašanj je zadevalo vlaganja v dostop do omrežij naslednje generacije, za kar je treba zagotoviti pošteno donosnost naložb operaterjev telekomunikacij in ustrezno upoštevati vključena tveganja. Že zdaj je v skladu z veljavnimi pravili mogoče, da več podjetij deli naložbeno tveganje. Nova pravila to potrjujejo in obenem pravijo, da je treba vzdrževati učinkovito konkurenco in pravila nediskriminacije. To je zelo pomembno. To bi rada poudarila, ker včasih slišim le eno plat zgodbe, vendar je v praksi treba poznati celotno zgodbo o vlaganju.
Drugo vprašanje se nanaša na kršitev varnosti osebnih podatkov. Operaterji morajo prevzeti odgovornost, ki jo prinašata obdelava in hranjenje teh ogromnih količin informacij. Nova pravila tako v evropsko zakonodajo prvič uvajajo obvezno obveščanje o kršitvah varnosti osebnih podatkov. To pomeni, da bodo ponudniki komunikacij zavezani, da pristojne oblasti in svoje uporabnike obveščajo o kršitvah varnosti, ki prizadenejo osebne podatke. Pravila o zasebnosti in varstvu podatkov se še krepijo na področjih, kot so uporaba piškotkov in podobnih pripomočkov. Uporabniki interneta bodo bolje obveščeni o tem, kaj se dogaja z njihovimi osebnimi podatki, in bodo v praksi lažje izvajali nadzor nad svojimi osebnimi informacijami.
Drugi element zadeva za uporabnike bolj odprt in nevtralen internet. Evropski potrošniki bodo imeli še večjo izbiro med konkurenčnimi ponudniki širokopasovnih storitev. Ponudniki internetnih storitev imajo na razpolago močna orodja, ki jim pomagajo razlikovati med različnimi vrstami prenosa podatkov na internetu, kot je govorna komunikacija ali komunikacija vsak z vsakim. Čeprav upravljanje prometa lahko omogoča razvoj visoko kakovostnih premijskih storitev in lahko pomaga zagotavljati varno komunikacijo, se lahko z istimi tehnikami kakovost komunikacij ali drugih storitev tudi poslabša na nesprejemljivo nizke ravni. Zato bodo z novimi pravili EU nacionalni telekomunikacijski organi pristojni, da določijo najnižjo raven kakovosti za storitve prenosa v omrežju, da se tako spodbuja nevtralnost omrežja in svoboščine na omrežju za evropske državljane.
Četrti element, ki bi ga rada izpostavila, je priznavanje pravice do dostopa do interneta. Nova pravila izrecno priznavajo, da je dostop do interneta temeljna pravica tako kot svoboda izražanja in svoboda dostopa do informacij. Pravila tako zahtevajo, da je treba pri vseh ukrepih, sprejetih v zvezi z dostopom ali uporabo storitev in aplikacij, upoštevati temeljne pravice in svoboščine fizičnih oseb, vključno s pravico do zasebnosti, svobodo izražanja ter dostopom do informacij in izobraževanja kot tudi sodnega varstva.
Prvič, ta kompromis zelo jasno uveljavlja svoboščine naših državljanov, kot to določa Listina o temeljnih pravicah, vključno s pravico do dostopa do interneta, ki je sestavni del svobode izražanja in informacij. Drugič, kompromis določa, da nesorazmerne rešitve, predlagane, da se omejijo pravice uporabnikov interneta, niso zakonite. Tretjič, kompromis potrjuje, da mora vedno obstajati možnost, da se primer predloži sodniku, neodvisnemu in nepristranskemu sodišču, čigar odločbo je treba spoštovati.
Moja druga in pomembna misel je namenjena samemu internetnemu prostoru - elektronskim komunikacijam, samemu sektorju -, ki je cvetoč, razvijajoč se in dinamičen sektor. Naloga nas, regulatorjev, je, da omogočimo nadaljevanje te dinamike in inovativnosti. Uvedli smo regulativni okvir, ki zagotavlja, da lahko potrošniki vzpostavijo stik, imajo pravico seznaniti se s temi storitvami in jih uporabljati - to je ključnega pomena. Vendar pa internet ni cvetoč, kot je - in s pošto, ki ste jo dobivali glede tega predloga, ste videli, kako dinamičen je -, ker bi omejevali dejavnosti na internetu, prav tako razlog ni v tem, da bi vsiljevali nove poslovne modele. Vmešavali smo se v to, kar so ljudje počeli. Želimo, da v ta prostor vstopajo novinci, želimo si majhnih podjetij, želimo si velikih podjetij, želimo si vlaganj.
Rada bi povedala, da bo naš parlament z glasovanjem v podporo kompromisa o telekomunikacijskem svežnju pokazal zelo jasno odločitev: za reguliran trg in ne za zakonsko neurejeno konkurenco. To kaže tudi na strategijo, koristno strategijo razvoja v okviru krize, ki evropsko družbo pripravlja na digitalno dobo. To glasovanje bo zaradi klavzule o nediskriminaciji, omogočilo tudi ravnovesje med pravicami držav in pristojnostmi Komisije, med starimi operaterji in novinci, obenem pa bo pomenilo, da tudi sam Parlament napreduje v izvajanju pristojnosti soodločanja, še zlasti na področju politike dodeljevanja spektra, ki se pojmuje kot javno dobro, in v podpori, ki jo še enkrat izraža radioteleviziji in storitvam.
Izraz "sprejeti ukrepi" resnično na nek način deluje kot manjkajoči člen med katerimi koli ukrepi v zvezi z elektronskimi komunikacijskimi omrežji, ne glede na to, ali gre za prekinitev dostopa ali filtriranje, ter temeljnimi pravicami uporabnikov. V zvezi z dvomi, ki so jih kolegi poslanci izrazili glede pripravljenost poročevalke, da zagovarja pravico do sodne obravnave pred prekinitvijo dostopa do interneta, moram reči, da je izraz "neodvisno in nepristransko sodišče" izraz, ki internetnim uporabnikom zagotavlja pravico do takšne obravnave.
Dokazovanje, da bi bil Hadopi takšno neodvisno in nepristransko sodišče, bi pomenilo, da se temu visokemu organu nalagajo vse obveznosti, ki jih mora upoštevati sodnik: pravico do obrambe, sodni proces, v katerem sta zaslišani obe strani, in obveščanje javnosti. To bi očitno oblikovalo sistem, ki bi temeljil, tako kot to gotovo počne francoska zakonodaja, na uvajanju računalniške tehnologije in množičnimi obtožbami in kaznimi z namenom sesutja. Zato Komisijo pozivam, da je pri prenosu tega telekomunikacijskega svežnja zelo previdna.
v pisni obliki. - (PL) Telekomunikacijski zakonodajni okvir Evropske unije je nastal v devetdesetih letih, njegov namen pa je bil liberalizirati domače trge, kjer so prevladovali državni monopoli. Medtem smo bili z razvojem mobilne telefonije in interneta priča revolucionarnim tehnološkim spremembam. Namen osnutkov reform zakonodaje, ki regulira telekomunikacijski trg v EU, o katerih bo Parlament glasoval jutri, je prilagoditi zakone EU vsem tem spremembam, na primer z izboljšanjem položaja uporabnikov na trgu elektronskih storitev.
Moje osebno stališče je, da je dostop do interneta pomemben dejavnik, ki podpira izobraževalni proces in kaže, da ljudje znajo uveljavljati svobodo govora ter imajo dostop do informacij in trga dela. Internetnim uporabnikom se dostop do interneta ne sme onemogočiti ali omejiti brez predhodne odločbe pristojnega sodnega organa. Zato sem trdno prepričana, da bi morali obnoviti dve najpomembnejši spremembi, številki 138 in 166, ki ju je Parlament sprejel na prvi obravnavi septembra 2008. Ti dve spremembi bi obnovili zagotovilo uporabnikovih pravic, domači regulatorji bi dobili obveznost nadzora, samovoljno preprečevanje ali omejevanje dostopa državljanov do aplikacij, storitev in vsebin na internetu pa bi bilo nezakonito.
v pisni obliki. - (ET) Nova pravila, predstavljena v novem telekomunikacijskem svežnju, bodo pomagala regulirati telekomunikacijski trg in spodbujati varstvo potrošnika. Potrošniki bodo od ponudnika storitev bistveno lažje dobili informacije in zamenjali ponudnika storitev. Informacije, zagotovljene pred sklenitvijo pogodbe, morajo navesti, ali se potrošnik s pogodbo zavezuje za določeno časovno obdobje. Poleg tega ponudniki storitev strank ne morejo zavezati za obdobje, daljše od 24 mesecev. Prenos telefonske številke od enega ponudnika storitev k drugemu mora biti omogočen v enem delovnem dnevu. Izboljšala se je preglednost zagotavljanja storitev, potrošniki lahko na spletnih straneh primerjajo cene, domači ponudniki pa so dolžni storitve zagotavljati invalidom. Potrošniki lahko zahtevajo določitev najvišje cene, ko njihova mesečna poraba doseže določeno raven. Če ponudnik storitev na internetu nenamerno razkrije posameznikove osebne podatke, mora osebo o tem ustrezno obvestiti.
(CS) Glasoval sem proti poročilu gospoda Bögeja o uporabi sredstev Evropskega sklada za prilagoditev globalizaciji, saj predvsem v primeru avstrijske vloge vključuje nadvse nesistematičen pristop, ki se odraža v brezprimerno visoki ravni podpore na osebo. Če mora biti časovno omejena individualna podpora namenjena podpora za delavce, ki so postali presežni zaradi globalizacije, se mora takšna podpora nanašati na resnične individualne potrebe in resnični gospodarski kontekst. Vendar pa se to ne dogaja in je bil postopek za določitev te podpore celo nesistematičen in samovoljen. Zato je po mojem mnenju treba določiti trdna merila. Uporaba sredstev na ta način ni rešitev problema, ampak je dejansko zapravljanje denarja davkoplačevalcev.
Vendar pa se moramo ozreti tudi znotraj naših meja, da vidimo, kako postavljamo ovire pospeševanju trgovine z revnejšimi državami. V mnogih primerih revnejše države vidijo trgovinska pravila kot naperjena proti njim in gledajo zadeve kot so skupna kmetijska politika, subvencije za bombaž, sanitarni in fitosanitarni standardi ter tarife za uvoze večje vrednosti v EU. Pomembno je, da pokažemo, da je trgovinski sistem resnično odprt, in da čim bolj pomagamo najrevnejšim državam pri izkoreninjenju krize.
Takšne situacije, ki se odvijajo alarmantno hitro, od nosilcev odločanja zahtevajo skrbno razmišljanje o evropskem gospodarskem in socialnem modelu ter njegovi trajnosti in prihodnosti. Pomenijo tudi, da je absolutno ključnega pomena spodbujati poti za ustvarjanje kakovostnih novih delovnih mest. Da bi to uspelo, moramo zagotoviti podporo, odpraviti ovire in izključiti neopravičljivo birokracijo za tiste, ki so kljub težavam še vedno pripravljeni tvegati z zagonom novega podjetja in se pridružiti inovativnimi projektom.
Tri leta po njegovi vzpostavitvi leta 2006 in v trenutnem okviru svetovne gospodarske in finančne krize je bilo ključnega pomena ublažiti pogoje za uporabo tega evropskega sklada. Švedska, Avstrija in Nizozemska so danes cilj teh učinkovitejših in hitrejših ukrepov in veselim se, da bodo vse države članice EU imele večji dostop do teh financ. Glede na povezavo s finančnim okvirom za obdobje 2007-2013 maksimalni znesek sklada letno ne sme preseči 500 milijonov EUR, vendar pa je ključnega pomena, da se ta sredstva porablja v celoti, do česar danes ne prihaja.
Globalizaciji se žrtvuje švedske, avstrijske in nizozemske delavce. Ponavljamo naše močno nasprotovanje filozofiji, na kateri temelji ta sklad, ki iz evropskih delavcev dela zgolj "prilagoditvene spremenljivke" za omogočanje nemotenega teka oblike neoliberalne globalizacije, v katero se nikoli ne dvomi. Interesi velikanov kot so ameriško podjetje Ford, trenutni lastnik Volvo Cars, ki je imel v tretjem četrtletju leta 2009 skoraj 1 milijardo EUR dobička, ali Aviva, Axa in BlackRock, glavni družbeniki Heijmans NV, danes izpodrivajo splošne interese evropskih državljanov. Sklad prispeva k temu ropanju.
v pisni obliki. - (PT) Evropska unija je območje solidarnosti. Ta duh je okvir Evropskega sklada za prilagoditev globalizaciji. Sklad zagotavlja pomembno podporo za pomoč brezposelnim in žrtvam selitev podjetij, do katerih prihaja v globaliziranem okviru. To pa še toliko bolj, ko se zavemo, da se seli vse večje število podjetij, ki izkoriščajo prednost zmanjšanih stroškov delovne sile v različnih državah, predvsem na Kitajskem in v Indiji, pogosto na račun socialnega dampinga, dampinga na trgu delovne sile in okoljskega dampinga.
Posledice globalizacije je ponovno treba ublažiti z uporabo Evropskega sklada za prilagoditev globalizaciji (ESPG). Tokrat je bila močno prizadeta tudi avstrijska Štajerska. Skupno 774 oseb iz devetih različnih podjetij je v zadnjih nekaj mesecih izgubilo svoje delovno mesto, zato je zvezna dežela avstrijska Štajerska EU prosila za pomoč. Tako kot predhodne vloge so bile tudi te natančno preučene in vesel sem, da ljudje avstrijske Štajerske izpolnjujejo vse zahteve. Negativni učinki globalizacije se nam ponovno jasno kažejo predvsem med trenutno finančno in gospodarsko krizo.
Trenutni položaj na finančnih trgih zahteva, da podpiramo več milijon ljudi, ki so v zadnjem letu izgubili delovno mesto. Seveda ne govorim samo o pomoči pri iskanju dela, ampak tudi o uporabi prožnosti trga dela, o pomoči delavcem pri pridobivanju kvalifikacij in o organizaciji ustreznega usposabljanja, na primer za uporabo računalnika ali dajanje kariernih nasvetov. Večino denarja v ESPG je treba nameniti za spodbujanje podjetništva in pomoč pri samozaposlovanju, saj osnovanje podjetja in ustvarjanje lastnega prihodka za ljudi, ki so izgubili delovno mesto, predstavlja priložnost za ohranitev finančne stabilnosti in razvoj.
Komisija glede presežnih delavcev v podjetju Volvo Cars meni, da imajo "pomemben negativen učinek na lokalno in regionalno gospodarstvo" na zahodu Švedske. Podjetje Volvo Cars je pomemben delodajalec na zahodu Švedske. Če Evropski parlament ne bo ukrepal, bodo močno prizadeti delavci v podjetju Volvo Cars in njegovi dobavitelji. Tveganje socialne marginalizacije in trajne izključenosti je zelo veliko, tega pa kot liberalci moremo sprejeti. Iskreno sočustvujemo z vsemi, ki jih je prizadela brezposelnost, in bi si želeli, da jim je na razpolago usposabljanje.
Samo poročilo opravičuje naše stališče, ko poudarja, da "obstajajo različni razlogi za očitno upočasnitev plačil v primerjavi s pričakovanim ritmom, odvisno od zadevne države članice. Prvič, trenutna gospodarska situacija je v nekaterih primerih povzročila težave pri zagotavljanju nacionalnega sofinanciranja. Drugič, dejstvo, da izvajanje razvoja podeželja v letu 2009 kaže manj dinamičen profil kot zadevno leto predhodnega programskega obdobja, se razlaga s pozno odobritvijo določenih programov in v primeru Romunije in Bolgarije tudi s pomanjkanjem zadostnih predhodnih izkušenj z izvajanjem programov za razvoj podeželja."
Glasoval sem proti predlogu resolucije, ker na splošno spodbuja liberalizacijo trgov in trgovinski sistem, ki je v škodo revnim državam in državam v razvoju ter ne kaže prave skrbi za okoljske potrebe planeta. Menim, da bi bilo treba zavrniti liberalizacijo trgovine in njene katastrofalne rezultate, ki so doprinesli k trenutni finančni, gospodarski in podnebni krizi in krizi s hrano ter k izgubi delovnih mest, revščini in deindustrializaciji. Proti predlogu resolucije sem glasoval tudi zato, ker ne zagotavlja popolnega spoštovanja pravic vlad, da zaščitijo svojo zmožnost urejanja in zagotavljanja temeljnih storitev, predvsem na področju javnega dobra in storitev kot so zdravstvo, izobraževanje, kultura, komunikacije, promet, voda in energija.
v pisni obliki. - (FR) Glasovala sem proti resoluciji o možnostih za razvojno agendo iz Dohe po sedmi ministrski konferenci STO. To sem storila s splošnega vidika, ker je jasno, da ji manjka vizija v smislu spodbujanja razvoja in spoštovanja držav v razvoju, predvsem pa zato, ker je sicer ključnega pomena, da uspešno zaključimo krog pogajanj v Dohi, vendar ne za vsako ceno. Mednarodna trgovina mora upoštevati dolgo tradicijo sodelovanja Evrope z najrevnejšimi državami. Poleg tega v zvezi s kmetijstvom in liberalizacijo storitev ne podpiram pristopa, ki ga priporoča ta resolucija, to pa še toliko bolj, ker niso bile sprejete vse spremembe, ki so bile oblikovane za uravnoteženje besedila. Dogovor o pospešitvi pogajanj v storitvenem sektorju (da se doseže večja stopnja liberalizacije) je na primer izključen.
Zavzemam se za to, da Evropska unija igra vodilno vlogo v trenutnih pogajanjih STO, da bi zaključili krog pogajanj v Dohi, ob tem pa moramo upoštevati nove svetovne izzive kot so podnebne spremembe, varnost in neodvisna preskrba s hrano. Upam, da bodo rezultat nove tržne priložnosti in krepitev pravil o večstranski trgovini, da bi trgovina služila trajnostnemu razvoju. STO bi lahko bolje obvladala globalizacijo. Vendar pa priznavam, da so v okviru trenutne gospodarske krize pravila in obveznosti, sprejeti znotraj STO, v veliki meri preprečili, da bi se njene članice poslužile omejevalnih trgovinskih ukrepov, in so vodili k sprejetju ukrepov za oživitev gospodarstva.
Z zavrnitvijo naših predlaganih sprememb so rekli ne veliki spremembi v pogajanjih, katere prednostna naloga bi bili razvoj in socialni napredek, ustvarjanje delovnih mest s pravicami in boj proti lakoti in revščini. Obžalovanja vredno je, da glavna prednostna naloga ni bila odprava davčnih oaz, spodbujanje neodvisnosti in varnosti preskrbe s hrano, podpora kakovostnih javnih storitev in spoštovanje pravice vlad, da ohranijo svoja gospodarstva in javne storitve, predvsem na področju zdravstva, izobraževanja, vode, kulture, komunikacij in energije.
Ne, svetovna prosta trgovina ni rešitev za trenutno krizo. Nasprotno, je eden izmed glavnih vzrokov zanjo. Krog pogajanj v Dohi je bil negotov od samega začetka in je eno leto miroval zaradi osnovnega problema, saj je sistem dosegel meje sprejemljivosti za vse - naj bodo razviti, v vzponu ali najmanj razviti, kar je mednarodni žargon za tiste države, ki jih ogroža revščina in so se prisiljene vključevati v nadvse konkurenčen svetovni trg, ki jih pogoltne. V Evropi živimo v skladu s protislovjem, ki ga ohranjajo psevdo elite, ki nam vladajo in ki hočejo, da smo vsi hkrati bogati in revni: revni, ker moramo biti slabo plačani, da konkuriramo v trgovinski vojni, ki nas hujska proti državam z nizkimi ravnmi dohodkov, in bogati, da lahko porabimo poceni in pogosto nizkokakovostne uvoze, ki preplavljajo naš trg.
Upam, da bo krog pogajanj o razvojni Agendi v Dohi vodil k vzpostavitvi poštenih in uravnoteženih trgovinskih odnosov. Zato sem podprla spremembe moje politične skupine, katerih cilj je izboljšanje te resolucije, da bi okrepili zahteve v zvezi z razvojem; da bi zahtevali, da se v pogajanjih o storitvah ne postavlja pod vprašaj javnih storitev; da bi v zvezi z industrijskimi tarifami zahtevali, da se prizna potreba po upoštevanju stopnje razvoja vsake države in potreba po tem, da se teh sektorjev ne odpre nenadoma konkurenci; in nazadnje, da bi ohranili posebno in raznoliko obravnavanje določenih vrst pridelave v kmetijskem sektorju.
v pisni obliki. - (ES) Po 30 letih fundamentalizma prostega trga se svetovno gospodarstvo sooča z najhujšo krizo vse od velike depresije v tridesetih letih prejšnjega stoletja. Neoliberalna agenda Svetovne trgovinske organizacije (STO), ki vključuje deregulacijo, liberalizacijo in privatizacijo storitev, je večini svetovnega prebivalstva v državah v razvoju in tudi industrializiranih državah prinesla še večjo revščino. Moja skupina je vedno zavračala liberalizacijo trgovine in njene uničujoče učinke, ki prispevajo k trenutni finančni, gospodarski in podnebni krizi in krizi s hrano.
Če pa se trgovinska partnerja preveč razlikujeta v smislu stopnje razvoja, pride v mnogih primerih do negativnih učinkov za obe strani. Popolno odprtje trgov držav v razvoju izvozom iz industrializiranih držav je včasih imelo za posledico uničenje lokalne gospodarske strukture, povečanje ravni revščine za ljudi in posledično se je več ljudi hotelo preseliti v zahodne države. Po drugi strani je bila Evropa preplavljena s cenenim blagom z Daljnega vzhoda, proizvodnja katerega je v mnogih primerih vključevala izkoriščanje delavcev. Domača proizvodnja je bila preseljena ali zaprta, to pa je povzročilo brezposelnost v Evropi. S tega vidika so zato določene ovire v trgovini, na primer za ohranjanje neodvisne preskrbe s hrano v Evropi, povsem smiselne. Ne smemo pozabiti, da je liberalizacija storitev na finančnih trgih igrala veliko vlogo pri trenutni finančni in gospodarski krizi. Kljub temu predlog resolucije zagovarja nadaljevanje procesa liberalizacije in večjo vlogo STO kot del politike novega svetovnega reda, iz tega razloga pa sem glasoval proti.
Danes sem glasovala proti resoluciji o razvojni agendi iz Dohe, ker nasprotujem kakršni koli liberalizaciji javnih storitev. V mislih imam predvsem liberalizacijo oskrbe z vodo, zdravstvene storitve in storitve v energetskem sektorju. Za kohezijo družbe je bistvenega pomena, da imajo vsi državljani dostop do javnih storitev. Zagotoviti je treba visoko kakovost teh storitev ob spoštovanju načela univerzalnosti, predvsem pa morajo biti cenovno dostopne. V zvezi s tem morajo imeti nacionalni organi obsežne diskrecijske pravice in priložnosti za oblikovanje svojih storitev.
V tem času globalizacije je učinkovit sistem za ureditev trgovine pomembnejši kot kdaj koli prej. To je vloga Svetovne trgovinske organizacije, ki je bila ustanovljena leta 1995, da bi nadomestila GATT. Kot je poudarjeno v skupnem predlogu resolucije, ki ga je predložila desnica v Parlamentu in za katerega sem glasoval v času kosila, mora STO odigrati pomembno vlogo pri zagotavljanju, da se globalizacijo bolje obvladuje in da so njene koristi bolj enakomerno porazdeljene. Seveda so tisti, ki zagovarjajo protekcionizem, zaprtost vase, izbrali napačen cilj, ko iz STO delajo smrtonosno orožje nenadzorovane liberalizacije. Trenutni generalni direktor tega organa Združenih narodov Pascal Lamy je bil tisti, ki je začrtal pot po letu 1999: pot nadzorovane globalizacije.
v pisni obliki. - (PL) Z zadovoljstvom pozdravljam resolucijo o STO, saj je to trenutno izredno pomemben problem. Narava krize je svetovna, čim hitrejši izhod iz nje pa je v interesu vseh. Menim, da je eden izmed načinov za učinkovito omejitev krize, širitev svetovne trgovine. Lažja je omejitev reforme gospodarstev na regionalno ali nacionalno raven, vendar pa dolgoročno to ni dober način za boj proti krizi, ki je zajela ves svet, zato boj proti njej zahteva skupne instrumente, ki se jih uporablja na svetovni ravni. Zato bi naredili vse, da bi pospešili pogajanja znotraj okvira Svetovne trgovinske organizacije, saj ta pogajanja liberalizirajo trgovino. Sočasno moramo sprejeti dobra načela konkurenčnosti. V teh načelih so posebno pomembni proizvodni standardi in pogoji za kakovost proizvodov, vključno v okviru boja proti podnebnim spremembam in zmanjšanja emisij CO2. Zelo občutljivo blago, kot so kmetijski in živilski proizvodi, zahteva izredno temeljit pristop. V prihodnje moramo razmisliti o tem, ali ne bi skupaj z liberalizacijo trgovine s kmetijskim blagom v okviru STO na svetovni ravni uvedli tudi standardizacije nekaterih elementov kmetijske politike na svetovni ravni. Upoštevati je treba posebno naravo kmetijskega sektorja - njegovo odvisnost od podnebnih pogojev, vprašanja kakovosti, povezana z varnostjo preskrbe s hrano, pogoje za proizvodnjo in problem zagotavljanja svetovne preskrbe s hrano. V pogajanjih STO moramo pokazati večje razumevanje za druge in več naklonjenosti.
Glasoval sem proti predlogu, ker v celoti temelji na doktrini in politiki "vojne proti terorju", ki se jo še vedno uporablja za upravičevanje omejitve pravic in svoboščin ter za legalizacijo vojaških posredovanj in akcij, uvedenih z Lizbonsko pogodbo. Evropski parlament je bil nazadnje tudi izključen iz sourejanja, preučevanja in nadzora nad ukrepi, povezanimi s posameznimi pravicami in protiterorističnimi politikami, s čimer je bila oslabljena njegova vloga glede ključnih zadev. Nazadnje bi poudaril, da je bila ne glede na vse drugo sprejeta sprememba, ki izkrivlja vlogo nevladnih organizacij in jih spreminja v informatorje in nosilce različnih "protiterorističnih" varnostnih storitev, namesto v pomočnike v družbi, v kateri so dejavne.
Javni dostop do dokumentov je ključni dejavnik pri zagotavljanju obstoja demokratičnega nadzora institucij in njihovega učinkovitega nadzora, s čimer se povečuje zaupanje državljanov. V okviru stockholmskega programa je Svet ponovno potrdil pomen preglednosti in Komisijo pozval, naj preuči najboljši način za zagotavljanje preglednosti v postopku sprejemanja odločitev, dostopa do dokumentov in dobrega upravljanja glede na nove priložnosti, ki jih prinaša Lizbonska pogodba. Ne dvomim, da je treba spremeniti pravno podlago uredbe, ki zadeva dostop do dokumentov, in tudi pravni okvir, v katerem naj bi se uporabljala, predvsem v zvezi z odnosi med institucijami Unije in državljani.
Glasovala sem za to resolucijo, ker je pomembno, da poslanci Evropskega parlamenta izvajamo parlamentarni nadzor nad odločitvami o uvedbi sankcij proti osebam, povezanim z Al Kaido in Talibani, in tudi osebam, ki ogrožajo pravno državo v Zimbabveju in Somaliji. Izbrana pravna podlaga je nesprejemljiva; zahtevamo posvetovanje z nami po rednem zakonodajnem postopku in obveščanje o delu Odbora ZN za sankcije. Nazadnje v zvezi s tem obžalujem nadvse upravljavski pristop, pri katerem vztraja Svet, čeprav tu govorimo o ukrepih, ki se nanašajo na posamezne pravice.
v pisni obliki. - Skupina ECR je najodločnejši zagovornik ukrepov proti teroristom v EU in je prepričana zlasti, da morajo nacionalne vlade v Evropski uniji sodelovati v boju proti nenehni grožnji terorizma. Vendar pa se je skupina ECR odločila vzdržati glasovanja o tej resoluciji iz dveh posebnih razlogov: prvič, nasprotujemo kakršni koli zakonodaji, ki nas pomika k skupni evropski zunanji in varnostni politiki, toda, drugič, namesto tega želimo izboljšano in okrepljeno usklajevanje in sodelovanje med EU in nacionalnimi vladami in smo zelo razočarani, da ta resolucija tega ni odrazila v zadostni meri.
v pisni obliki. - (PT) Skupni pomen vprašanj, ki so bila zastavljena, presega le ovrednotenje doktrine in doslednosti med izraženimi namerami in njihovim tolmačenjem. Obstaja tudi praktična posledica, ki izhaja iz starega reka, da tisti, ki zmore veliko, vsekakor lahko naredi tudi manj, in je povezana z naslednjim: kakšen smisel ima organ, ki ima pristojnosti v kazenskih zadevah ter pri preprečevanju in v boju proti terorističnim napadom, s tem ko je vključen v postopek soodločanja, če je potem a priori izključen, kadar je govora o drugih ukrepih, ki bi lahko, s tem ko vplivajo na pravice državljanov, v tem kontekstu bili celo pomembni?
Ključnega pomena je, da je način, na katerega je v zakonodaji tolmačena Lizbonska pogodba, v resnici skladen z navedeno krepitvijo pristojnosti in pooblastil Parlamenta. Vsaj v nekaterih primerih, ko so ogrožene pravice državljanov in protiteroristične politike, kot je bilo zastavljeno v vprašanjih, bi morala biti zagotovljena dvojna pravna podlaga. V drugih primerih, kot sta na primer Zimbabve in Somalija, bi moralo biti predvideno opcijsko posvetovanje, kot je dejansko tudi navedeno v deklaraciji iz Stuttgarta o Evropski uniji, ki je prav tako bila omenjena v vprašanju.
- (PL) Gospod predsednik, namen nove direktive o odpadkih je zagotoviti podlago za oblikovanje družbe v Evropi, v kateri vsi sodelujejo v recikliranju. Za države članice je treba določiti nekaj zelo ambicioznih ciljev. Vendar ali niso cilji, ki si jih želimo zastaviti, preveč ambiciozni in ali lahko države članice, zlasti nove, izpolnijo te stroge zahteve? Poudariti je treba, da so imele stare države članice veliko več časa, da svoje sisteme za ravnanje z odpadki prilagodijo strogim zahtevam, medtem ko so nove prisiljene veliko hitreje uvajati pravne mehanizme in graditi potrebno infrastrukturo.
Predlog nove direktive o odpadkih povzroča veliko polemik v mnogih evropskih državah. Menim, da torej ne smemo biti presenečeni, da je bilo tako težko doseči sporazum s Svetom. Med včerajšnjo razpravo je mnogo poslancev Evropskega parlamenta dejalo, da niso zadovoljni s kompromisom o direktivi. Vendar se bojim, da lahko uvedba še strožjih zahtev povzroči težave pri izvajanju tega zakona. Nova direktiva o odpadkih bo države, ki imajo neurejeno ravnanje s komunalnimi odpadki, prisilila, da sprejmejo odločne ukrepe. Te države bodo morale uvesti pravne in gospodarske mehanizme, da bo njihov učinek spodbujal in ne bremenil gospodarstva. Nova direktiva mora spodbujati razvoj novih načinov ustvarjanja delovnih mest. Zato sem glasoval za poročilo.
(HU) Hvala, gospod predsednik. Direktiva o odpadkih, ki smo jo zdaj sprejeli, vsebuje kompromise in je zato podvržena napadom z mnogih strani. Razumem zaskrbljenost okoljsko osveščenih državljanov, ki so se tudi name obrnili z zahtevami, naj direktive ne podprem. Vendar moram hkrati tudi poudariti, da je bilo v besedilo vključenih mnogo mojih poslanskih predlogov sprememb, oblikovanih v naprednem duhu sodelovanja z okoljskimi organizacijami. Največja prednost te direktive je sprejetje hierarhije ravnanja z odpadki. Najpomembnejše je preprečevanje nastajanja odpadkov, sledijo mu različne oblike ponovne uporabe/recikliranja in nazadnje odstranjevanje, ki se ga je treba izogibati, kadar je mogoče, ali vsaj zmanjšati. Glasoval sem za direktivo predvsem zato, ker je sprejela načelo hierarhije, in upam, da jo bomo lahko v prihodnosti izboljšali.
(CS) Gospod predsednik, danes sem podprla revizijo okvirne direktive o odpadkih. Eden do razlogov za to je bil, da bo po sprejetju direktive Češka republika lahko prepovedala uvoz odpadkov, čeprav bo to v nasprotju z nacionalnim načrtom. Zaradi posredovanja Parlamenta pregledano besedilo vključuje tudi nove cilje na področju recikliranja. Južne evropske države menijo, da so preveč ambiciozni, medtem ko Skandinavci in Čehi menijo, da niso dovolj ambiciozni. Podpiram dosežen kompromis. Različne države imajo različna izhodišča in ta direktiva je skupen začetek. Sedanja proizvodnja odpadkov znaša 3,5 tone na osebo in v južnih evropskih državah gre 90 % odpadkov na odlagališča. Petstopenjska hierarhija odpadkov je prvič vključena v evropsko zakonodajo: najprej je preprečevanje, nato ponovna uporaba, sledi recikliranje in šele nato sežig kot sredstvo proizvodnje energije. Odlagališča so zadnja možnost za ostanke odpadkov. Zelo cenim delo, ki ga je opravila gospa Jackson. Zaradi nje je bil ta koristen kompromis za Evropo dosežen.
(CS) Tudi jaz podpiram sprejetje direktive. Le nekaj jih bo zadovoljnih s cilji recikliranja najmanj 50 % gospodinjskih odpadkov in 70 % industrijskih odpadkov. Nekaterim so te ne zdi dovolj ambiciozno, drugim se zdi nerealistično. Češka republika bo to verjetno videla kot korak nazaj, vendar je pomembno to, da direktiva ne preprečuje državam, da bi sprejele strožjo in bolj zavezujočo nacionalno zakonodajo, ki je po mojem mnenju v tem primeru zelo zaželena. Če zadevo obravnavam z vidika Češke republike, menim, da je določba, ki omogoča razvrstitev sežigalnic komunalnih odpadkov med objekte in naprave za uporabo odpadkov, zelo neustrezna. To lahko pomeni velik uvoz odpadkov iz sosednjih držav, ker je uvoz odpadkov, namenjenih uporabi, v Uniji dovoljen. Težko si predstavljam, kakšna vrsta učinkovitega nadzornega mehanizma bi lahko ugotovila, ali so bili uvoženi mehanizmi resnično uporabljeni ali sežgani. Zato morajo države, ki ne želijo postati sežigalnice za celo Evropo, narediti vse v njihovi moči, da se zagotovi umik te določbe iz direktive.
(HU) Najlepša hvala, gospod predsednik. Z velikim veseljem sem glasoval o direktivi o okoljskih standardih kakovosti na področju vodne politike in to priložnost bi rad izkoristil, da se zahvalim 610 kolegom poslancem, ki so podprli sprejetje te direktive, tako da so glasovali za. Ponovno smo uspeli pripraviti dobro in v prihodnost usmerjeno direktivo, predlog, ki ponovno vzpostavlja načelo deljene odgovornosti in skupno ureditev vodotokov, ki prečkajo nacionalne meje, v okviru držav članic; to je tudi predlog, ki se ne osredotoča več na emisije, ampak na imisije, kar pomeni, da se osredotoča na interese živih organizmov in ne na interese industrije. To je direktiva, ki uvaja stroge omejitve uporabe 33 snovi, zlasti insekticidov, kemičnih in industrijskih snovi ter težkih kovin. Zdaj je na vrsti Svet. Ali bo Svet podprl direktivo in s tem pomagal očistiti našo reko - naše reke? Zdaj je odvisno od vlad, ali bomo uspeli končati prekomerno onesnaževanje reke Rabe in drugih evropskih rek v podobnem položaju. Najlepša hvala.
Podpiram poročilo kolegice gospe Doyle in danes sem glasoval za to poročilo. Bolj usklajen pristop k nadzoru ostankov vseh farmakološko aktivnih snovi in analize tveganj, ki jih predstavljajo, so bistveni. Menim, da moramo spremeniti, dopolniti in poenotiti pravni okvir za določitev najvišjih mejnih vrednosti ostankov. Strinjam se s poročevalko, da lahko na ta način zagotovimo, da se zdravila za uporabo v veterinarski medicini uporabljajo pravilno in so dostopnejša, poskrbimo, da trgovina z živili živalskega izvora pravilno deluje, ter zlasti dosežemo največjo možno zaščito javnega zdravja.
Gospod predsednik, glasovala sem za to poročilo, ker se že 18 let pri svojem delu borim proti revščini in socialni izključenosti, zato močno podpiram določitev leta 2010 za evropsko leto v zvezi s tem vprašanjem. Popolnoma nesprejemljivo je, da 78 milijonov ljudi v Evropi zdaj živi na robu revščine. Nezaslišano je, da se v sodobnem času v mnogih državah članicah otroci in starejši ne morejo nahraniti ali biti na toplem. Novejši podatki kažejo, da je razlika med najbogatejšimi in najrevnejšimi družinami zaradi neenake porazdelitve evropskega gospodarskega napredka v nekaterih državah vedno večja.
Za nas je pomembno, da namenimo toliko pozornosti boju proti izključenosti ter revščini med otroki, starejšimi in invalidi, to pomeni vsem, ki se tem razmeram ne morejo izogniti. Upoštevati moramo, da se revščina povečuje na območjih, ki so jih prizadele naravne nesreče, ali kot posledica drugih razmer, ki jih zdaj opažamo, in sicer dviga cen hrane in energije. V teh razmerah so potrebni dodatni ukrepi, da se omeji vpliv teh škodljivih dejavnikov na prihodke najrevnejših socialnih in poklicnih skupin.
Veseli me, da so slovaški poslanci s pomočjo uravnoteženega poročila našega kolega gospoda Davida Case uspeli prepričati Evropski parlament, da Slovaška spada v uspešen klub "E". Zdaj mora Slovaška, in zlasti vlada Slovaške republike, nadaljevati s sprejemanjem strogih makroekonomskih ukrepov in z omejevalnimi davčnimi politikami, da bo lahko tudi v prihodnosti izpolnjevala maastrichtska merila. Vstop Slovaške v euroobmočje je tudi znak za druge države članice, naj nadaljujejo s svojimi reformami in izpolnijo maastrichtska merila.
(CS) Gospod predsednik, iskreno čestitam Slovaški za njen vstop v euroobmočje. Rada bi tudi izrazila svojo hvaležnost za delo poročevalca gospoda Case, ki je moral v Parlamentu obravnavati argumente v zvezi z utemeljitvijo popravka vrednosti slovaške valute itd. Razprava je pokazala, da so mnoge druge zahteve, ki lahko vplivajo na dolgoročno stabilnost enotne valute, utemeljene. Medtem ko danes ne predstavljajo ovire za vstop Slovaške, so izziv za sporazum o spremembi pravil. Ne strinjam se s tistimi, ki so med današnjo razpravo zavrnili možnost, da bi se maastrichtska merila v prihodnosti spremenila. Še enkrat bi rada izrazila svojo hvaležnost vladi, ki jo je vodil gospod Dzurinda in ki je pred petimi leti na Slovaškem začela s potrebnimi reformami. Brez njih Slovaška danes ne bi slavila svojega gospodarskega in političnega uspeha. Slovaki zdaj Češki republiki kažejo pravo pot.
Treba je zagotoviti posebno podporo za regije in območja, ki so zgodovinsko razvojno zaostala in kjer so ljudje slabše pripravljeni na soočanje s težkimi izzivi tržnega gospodarstva. Razlike na ravni razvoja znotraj regij so zelo velike. Zato je treba ustvariti dejansko predstavo stanja razvoja naših regij in to uporabiti kot podlago za spopadanje s težavnimi območji znotraj posameznih regij. Kar takoj lahko povemo, da to zadeva gorska območja in velik del podeželskih območij. Oblikovati moramo proces trajnostnega razvoja, da območja slabšega razvoja ali zaostala območja ne bodo pozabljena in da ne bodo nastajala.
Na koncu bi rad povedal, da je v mojem volilnem okrožju mesto City of Leicester primer, kako lahko lokalno ukrepanje deluje na tem področju. Leicester je eno do najbolj raznolikih mest v Združenem kraljestvu zaradi več različnih razlogov (ima revne in bogate prebivalce različnih narodnosti), vendar ima zaradi individualnega in lokalnega ukrepanja eno najskladnejših strategij za kohezijo in vključevanje ranljivih skupnosti in skupin, kot tukaj pravimo. Vsem nam je zgled, da je lokalno ukrepanje najboljše, in skrbi me, ko o tem govorimo na ravni EU.
(CS) Gospod predsednik, politika trajnostnega razvoja ne bo mogla uspeti, če ne bo prevzela svetovne razsežnosti. Deklaracija tisočletja ZN sicer poziva vse države, da zagotovijo skladnost politik za razvoj, vendar razvite države ne sprejemajo veliko praktičnih ukrepov v zvezi s tem. V tem je protislovje zaveze Evropske unije, ki nas poziva k preverjanju učinkov naših evropskih politik v zvezi z razvojnimi cilji. Zaradi tega je dejstvo, da dodajamo omejitve ribiški politiki v korist državam v razvoju, še pomembnejše. Rada bi omenila tudi sečnjo lesa v Zahodni Afriki, kjer se trajnostno upravlja le 5 % gozdov. Seveda je pomembno, da Komisija finančno podpira začetek nacionalnih strateških načrtov v Afriki, vendar bomo lahko preprečili tudi plenjenje tropskih gozdov, če bomo prepovedali uvoz lesa v Evropo, razen če bo imel jasno ekološko označbo. Verjamem, da bo Komisija kmalu vložila take predloge ter da jih bomo lahko mi v tem parlamentu in Svetu sprejeli brez iskanja izgovorov.
v pisni obliki. - Podprl sem poročila gospe Lidie Joanne Geringer de Oedenberg in se strinjam z zamislijo, da se v času, ko se Evropska unija sooča s pomembnimi političnimi odločitvami, ne smemo preveč poglabljati v tehnična vprašanja. Čeprav bi me zelo zanimalo poslušati, kako poslanci tega parlamenta zavzeto razpravljajo o političnem pomenu svetlobnih in svetlobno-signalnih naprav na kmetijskih ali gozdarskih traktorjih na kolesih, v takih zadevah v celoti podpiram uporabo delovne metode za pospešitev uradnega kodificiranja zakonodajnih besedil. Ko se EU ponovno znajde na mrtvi točki, moramo vso našo pozornost osredotočiti na iskanje načina, kako rešiti lizbonsko pogodbo.
Glasoval sem za poročilo gospe Geringer de Oedenberg o pravnem varstvu računalniških programov, ker menim, da morajo imeti glede na to, da imajo tako veliko vlogo v delovanju sodobne družbe, zagotovljeno ustrezno pravno varstvo, za katerega velja, da je v skladu s pravili o avtorskih pravicah, kot so književna in umetniška dela v smislu bernske konvencije. Le računalniški programi v ustrezni obliki morajo biti predmet varstva. Dejanski pojmi in načela, na katerih temeljijo posamezni elementi računalniških programov, ne morejo biti predmet takega varstva.
Vendar ta hvalevredna pobuda ne cilja le na pedofile, morilce in oborožene roparje. Preprosto z vključitvijo besed "o prepovedih, ki izhajajo iz kazenske obsodbe" pokriva tudi mednarodni pregon zaradi nekaterih stališč. Še predobro vemo, na koga se cilja tukaj, v tej norosti, ki jo predstavlja Evropa, ki je odprta nenadzorovanemu priseljevanju in ki nenehno obžaluje to, kar je bila, kar je in kar bi lahko bila: patriote, ki so navezani na svojo identiteto, ponosni na svoje ljudi, narod in zgodovino ter ki si upajo na glas povedati, da jih nameravajo braniti.
v pisni obliki. - Glasoval sem za poročilo gospoda Díaza de Mere Garcíe Consuegre o izmenjavi podatkov iz kazenske evidence med državami članicami. Zaradi večji mobilnosti v EU je pomembno, da se lahko države članice obveščajo o kriminalni preteklosti državljanov EU, ki živijo na njihovih ozemljih. Kljub temu je treba uporabiti zaščitne ukrepe in strinjam se s predlagano splošno prepovedjo obdelave osebnih podatkov, ki razkrivajo rasno ali narodnostno poreklo, politične nazore, verska ali filozofska prepričanja, članstvo v sindikatu, ter podatkov v zvezi z zdravstvenim stanjem ali spolnim življenjem.
Izboljšava zaščite eura pred goljufijami je dobrodošla sprememba, zato sem tudi jaz glasoval za poročilo gospoda Díaza de Mere. Nenehno prizadevanje za varnejši euro je ena stvar, vendar se ničesar ne doseže, če ljudje še vedno vedo malo o varnostnih elementih. Zato morajo Evropska centralna banka in države članice povečati svoja prizadevanja na področju osveščanja. Poleg tega moramo tudi zagotoviti, da se lahko profesionalne ponarejevalce kjer koli v EU hitro ujame. Nenehno zmanjševanje števila uslužbencev v policiji in hkrati odprava mej sta protiproduktivna, in to ne le na tem področju.
Kompromis, ki je bil sprejet na današnjem plenarnem zasedanju, bo prispeval k preusmeritvi pozornosti na preprečevanje in recikliranje - s ciljem stabilizacije količine odpadkov, proizvedenih do leta 2012, in ob izpolnjevanju ciljev 50-odstotnega recikliranja gospodinjskih odpadkov ter 70-odstotnega recikliranja gradbenih odpadkov in odpadkov pri rušenju do leta 2020 - pri čemer bodo sistemi ločenega zbiranja odpadkov obvezni do leta 2015, vsaj za papir, kovine, plastiko in steklo, ter ostrejše predpise o nevarnih odpadkih, zlasti na podlagi ločenega zbiranja in sledljivosti. Prav tako bo treba poskrbeti za ločeno zbiranje odpadnega olja ter razlikovanje med sežiganjem, katerega cilj je dokončna odprava odpadkov, in sežiganjem, pri katerem recikliranje poteka na podlagi energetske predelave. Zato se bodo z uporabo formule o energetski učinkovitosti le energetsko najučinkovitejše sežigalnice komunalnih odpadkov obravnavale kot obrati za recikliranje.
v pisni obliki. - (FI) Gospod predsednik, kompromis, ki ga je dosegla kolegica Jackson, sem podprla iz več razlogov, pri čemer se ji zahvaljujem za njeno izjemno delo. Dober razlog imamo, da smo zadovoljni s tem rezultatom, ker vse več odpadkov konča na odlagališčih. Škoda, da se je to zgodilo zdaj, ko se Evropa zaveda pomena politike o virih in surovinah. Povprečno se le nekaj manj kot tretjina gospodinjskih odpadkov v Evropi reciklira ali kompostira. Približno polovica se odloži in le nekaj manj kot petina sežge. V nekaterih državah članicah do 90 % gospodinjskih odpadkov konča na odlagališčih.