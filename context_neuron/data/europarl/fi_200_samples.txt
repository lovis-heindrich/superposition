Ilmoitin eilen myös maatalousministerien neuvostolle sekä maatalouden ja maaseudun kehittämisen valiokunnalle tästä 280 miljoonan euron tuesta maidontuottajille. Jotta tämä raha voitaisiin maksaa nopeasti, tarvitaan vain oikeusperusta 186 artiklasta. Ajatuksena on jakaa rahat kansallisissa määrärahoissa vuosien 2008 ja 2009 tuotannon mukaisesti ja luonnollisesti kansallisten kiintiöiden ylärajoissa, kun kiintiöt on jaettu syrjimättömästi talouskriisistä eniten kärsineille maidontuottajille. Myös tältä osin maito olisi sisällytettävä 186 artiklaan, jotta tämä mahdollisuus voidaan hyödyntää.
Kun ilmoitin mahdollisuudesta ehdottaa 280:aa miljoonaa euroa, teidän täytyy muistaa, että budjettivallan käyttäjä eli Euroopan parlamentti sekä valtiovarainministerien neuvosto päättävät tästä määrästä 19. marraskuuta pidettävässä Ecofin-neuvoston kokouksessa. Sanoin eilen myös, että nämä ovat viimeiset taskussani olevat rahat lukuun ottamatta sitä 300 miljoonan euron summaa, jota tarvitaan puskuriksi estämään rahoituksen kiristäminen. Minusta on tärkeää todeta teille varsin selkeästi, ettei 186 artikla anna rajoittamattomia valtuuksia esittää kaikkia komission mieleen juolahtavia ajatuksia. Tässä vaiheessa voin vain sanoa, että eri tuotteiden (joihin myös juusto voisi kuulua) yksityinen varastoiminen on ehdotusten joukossa, jos markkinatilanne sallii sen perustelemisen.
Markkinakriisien aikana sovellettavaa toimintaa säätelevien sääntöjen nopea ulottaminen maitoalaan antaa meille näinä erittäin vaikeina aikoina mahdollisuuden tarjota merkittävää tukea koko viljelyalalle ja etenkin maitoalalle. Kuten komission jäsen Fischer Boel hetki sitten totesi, tässä vaiheessa odotamme, että Euroopan komissio hyväksyy parlamentin pyynnöt, joissa on useaan otteeseen osoitettu, että tähän asti toteutetut toimet ovat olleet epätarkoituksenmukaiset talouskriisin vakavuuteen nähden.
Ehdotuksenne ensimmäisestä osasta meidän kaikkien on syytä pohtia seuraavaa: miksi meitä vaaditaan suostumaan kiireellisiin toimenpiteisiin näin myöhäisessä vaiheessa, ja purevatko toimet markkinoiden elvyttämiseen? Tehän nimittäin sanoitte puheenvuorossanne, että elvytyksen "vihreät piristysruiskeet" alkavat jo näkyä. En ole vakuuttunut siitä, että ehdotetuilla kiintiöiden muutoksilla olisi suurta merkitystä, mutta koska ne ovat jäsenvaltioille vapaaehtoisia, ryhmämme ei ainakaan aio vastustaa kiintiöiden myöntämistä.
Palatakseni kysymykseen ehdotuksesta sisällyttää maito ja maitotuotteet yhteistä markkinajärjestelyjä koskevan asetuksen 186 artiklan soveltamisalaan, kokemukseni mukaan ministerit - tai tässä tapauksessa komission jäsenet - tulevat yleensä parlamentteihin pyytämään valtuuksia voidakseen ryhtyä ongelman ratkaisun edellyttämiin toimiin. Tänään meitä on nähtävästi pyydetty myöntämään komissiolle valtuudet ilman, että meille olisi ensin kerrottu, mihin komissio aikoo tarkkaan ottaen valtuuksia käyttää.
Totesin jo eilen, että meidän on kiinnitettävä entistä tarkempaa huomiota tilintarkastustuomioistuimen kertomukseen sekä ryhdyttävä toteuttamaan pitkäkestoista politiikkaa. Lisäksi meidän on otettava huomioon, mitä tilintarkastustuomioistuin on sanonut asiasta. Tilintarkastustuomioistuin on todennut, että toimitukset on voitava hoitaa tulevaisuudessa, sillä muutoin koko järjestelmän rahoittaminen epäonnistuu, ja tarvitsemme laadukkaisiin Euroopan markkinoiden tuotteisiin perustuvaa maitopolitiikkaa.
Arvoisa puhemies, ensinnäkin haluan sanoa, että kannatan todellakin tätä päätöstä ja olen sitä mieltä, että eilinen valiokuntakeskustelu ja tämäniltainen täysistuntokeskustelu auttavat meitä selkiyttämään tilannetta. Totuus ja mielestäni syy monien maidontuottajien turhautumiseen on se, että vaikka he ovatkin jossakin määrin nähneet Lyonin mainitsemien "vihreiden piristysruiskeiden" vaikutuksia, raha ei ole vielä ilmaantunut heidän pankkitileilleen. Tämä synnyttää luonnollisesti turhautuneisuutta maidontuottajissa. Monet ovat olleet taloudellisessa ahdingossa jo pitkään. On hyvä ja hyödyllinen asia, että voimme keskustella asiasta, sillä hyväksyn nyt tarpeen ottaa käyttöön 186 artikla, jotta raha saadaan osoitettua suoraan tuottajille mahdollisimman pian. Tämä on mielestäni todellinen haaste.
Tosiasia on, että nyt, kun Lissabonin sopimusta on mainostettu meille niin kovasti, emme voi kuin ihmetellä, että haluatte soveltaa yhteisiä markkinajärjestelyjä koskevan asetuksen 186 artiklaa, joka antaa teille täydet valtuudet. Saitte kuitenkin täydet valtuudet, jotka saivat teidät valitsemaan kiintiöiden vapauttamisen, joka on syössyt meidät tähän kriisiin. Kiintiöiden vapauttamisesta hyötyvät vain valmistajat ja jakelijat, sillä vielä nykyäänkin Euroopan tilintarkastustuomioistuin kertoo, että maitotuotteiden kuluttajahinnat nousivat vuosina 2000-2007 17 prosentilla, mutta tuottajahinnat laskivat 6 prosentilla.
(HU) Arvoisa komission jäsen, äänestän luonnollisesti ehdotuksen puolesta, vaikka tiedän, ettei viljelijöiden tilannetta ratkaista tällä kädenojennuksella. Minulla on kuitenkin esittää kolme kysymystä: Ensimmäinen kuuluu seuraavasti: Mitä kriisistä on mielestänne opittu? Onko siitä opittu mitään? Arvoisa komission jäsen, kriisiä ei ole aiheuttanut mikään luonnononnettomuus, tsunami tai muu vastaava tapahtuma, vaan joukko huonoja päätöksiä ja pohjimmiltaan epäonnistunut maatalouspolitiikka. Mitä tulevaisuuden lupauksia voitte antaa viljelijöille? Miten voidaan välttää vastaava kriisi tulevaisuudessa? Haluaisin saada teiltä selkeän ja yksityiskohtaisen vastauksen.
Nyt seuraavaan kysymykseeni: Totesitte eilen valiokunnan kuulemistilaisuudessa, että jäsenvaltiot voivat itse vapaasti käyttää tämän rahan. Mitä tämä tarkalleen ottaen tarkoittaa? Voivatko jäsenvaltiot jakaa tämän rahan oikeudenmukaisesti niin, ettei se mene suurille maatalousyrityksille tai suurtiloille vaan pienviljelijöille ja perhetiloille, jotka tarvitsevat sitä kipeimmin ja joiden toimeentulo riippuu siitä? Näiden viljelijöiden tilanne on huonoin. Toinen suuri tukea tarvitseva ryhmä koostuu uusien jäsenvaltioiden viljelijöistä ja etenkin pienviljelijöistä. Miten aiotte päästä eroon tästä sietämättömästä syrjinnästä, joka syntyy siitä, että esimerkiksi meidän unkarilaisten oli luovutettava markkinasulkumme, varastomme ja tynnyrimme Euroopan unionille, mutta olemme saaneet vain murto-osan tuista? Miten ja milloin tästä epäoikeudenmukaisuudesta tehdään loppu?
Tämä ei jätä meille muuta vaihtoehtoa kuin tukea komission aloitteita, niin epätarkoituksenmukaisilta kuin ne saattavatkin meistä tuntua. Myös tämä oli syy siihen, miksi Euroopan parlamentin sosialistien ja demokraattien ryhmä äänesti tänä aamuna meille ehdotetun kiireellisen menettelyn puolesta. Aiomme kuitenkin ehdottaa tarkistusta, jossa vaaditaan, että Euroopan parlamentille on tiedotettava säännöllisesti tulevina päivinä hyväksyttävistä toimista niiden valtuuksien nojalla, jotka me nyt siirrämme komissiolle. Teemme kaikkemme markkinoiden tasapainon palauttamiseksi niin, että varmistetaan tuottajien riittävät ansiot Lissabonin sopimuksen lupausten mukaisesti.
Saanen puhua hieman tämän keskustelunaiheen vierestä, sillä minusta emme voi käsitellä pelkästään akuutteja ongelmia. Meidän on löydettävä myös aikaa ja energiaa sekä poliittista tahtoa suunnitella, jotta voimme kehittää yhteistä eurooppalaista maatalouspolitiikkaa, joka olisi vahvaa, kestävää, joustavaa ja jonka avulla voisimme poistaa odotettavissa olevan hintojen epävakauden pahimmat vaikutukset. Haluan, että Euroopan maaseutu olisi elinvoimainen, mutta maaseutu ei säily ilman viljelijöitä ja eläimiä!
(DE) Arvoisa puhemies, valitettavasti jäsen Bové ei päässyt paikalle tänään, joten puhun jälleen. Minulla on komission jäsenelle lisää kysymyksiä. Uskooko hän todella ja vakavissaan, että tämän rahan maksaminen lopettaa protestit? Kuten sanoin aiemmin, minusta parlamentin tänä aamuna tekemä päätös merkitsee avoimen valtakirjan ojentamista komissiolle, sillä emme tiedä, mitä komissio aikoo tehdä sillä. Sanon tämän vielä kerran: Komissio ei ole osa ongelman ratkaisua vaan oikeastaan osa ongelmaa. Pidän kiinni tästä näkemyksestä.
Arvoisa komission jäsen, minulla on teille vielä yksi kysymys, sillä kaikkien ohjelmien kohdalla sanotaan toistuvasti, että meidän on syytä jatkaa rakenneuudistuksen vauhdittamista. Mitä te tarkoitatte rakenneuudistuksella? Oletteko todella sitä mieltä, että on oikein jatkaa rahojemme antamista? Pohjimmiltaan siinä on kyse pienviljelijöiden kannustamisesta luovuttamaan, jotta tuo raha voitaisiin antaa suurviljelijöille. Tällainen politiikka ei enää tehoa. Meidän on varmistettava, että rahaa käytetään kohdennetusti epäsuotuisassa asemassa olevien alueiden hyväksi, jotta voidaan turvata näiden suurimmassa vaarassa olevien alueiden rakenteet.
Toisin kuin väitetään, on välttämätöntä kääntää yhteisen maatalouspolitiikan nykyinen suuntaus, jossa perättäisillä uudistuksilla on purettu markkinoiden sääntelyvälineitä, kiintiöitä ja tuotanto-oikeuksia, minkä vuoksi tuhannet tuottajat ovat vähitellen jättäneet alan. Tuhannet työpaikat ovat vaakalaudalla: viljelystä ja varsinkin maitoalasta toimeentulonsa saavien perheiden elanto on vaakalaudalla. Vaakalaudalla on laajoja alueita, joilla viljelystä luovutaan yhä useammin. Tällä on rajuja sosiaalisia ja ekologisia seurauksia.
Kaikki tämä vaatii kipeästi välittömiä toimia kohtuullisten tuottajahintojen palauttamiseksi, mutta se edellyttää enemmän varoja kuin nyt on ehdotettu. Tilanne vaatii ennen kaikkea (toistamme tämän jälleen) entistä kauaskantoisempia toimia, jotka eivät ole vain lievittäviä, kuten maitokiintiöiden vuosittaisen nostamisen peruuttaminen, jotta tuotannon taso voitaisiin palauttaa tasolle, joka vallitsi ennen kiintiöiden nostoa koskevan päätöksen tekoa, tai kiintiöjärjestelmän lakkauttamista vuonna 2015 koskevan päätöksen kumoaminen.
(EN) Arvoisa puhemies, maitoala on kriisissä, ja haluan osoittaa kiitokseni ja onnitteluni komission jäsenelle hyvin osuvista toimista, jotka olivat minusta juuri oikeansuuntaiset. Minusta 280 miljoonaa euroa on realistinen määrä ja tervetullut alalla. Olen vakuuttunut siitä, että on tarpeen myöntää 186 artiklan mukaiset valtuudet, jotta rahat saadaan oikeaan aikaan tuottajille. Tämä summa saa siten tukeni. Kannatan tätä rahasummaa, mutta sen myöntäminen olisi minusta rajoitettava korkeintaan vuoteen 2013.
Kuinka tilanne olisi syytä hoitaa? Toivoisimme, että tuo 280 miljoonaa euroa myönnettäisiin kriisin eniten koettelemille maidontuottajille. Puhumme maitomarkkinoista, mutta kyse on oikeista ihmisistä ja maaseutualueista, joita olemme aina sanoneet tukevamme muista asioista keskustellessamme. Arvoisa komission jäsen, olkaa hyvä ja kannattakaa maitorahastoa! Haluan tehdä selväksi, että komission jäsen puhui tänään iltapäivällä käydyssä budjettikeskustelussa rahaston puolesta. Olin hyvin iloinen siitä. Tarvitsemme myös tämän viestin kiireesti, ja kyseinen tukisumma on vuoden 2010 talousarvion rajoissa.
Täällä ehdotetut toimet ovat varsin vaatimattomat, mutta ne ovat kuitenkin tarpeellisia ja välttämättömiä. Olen huolissani myös siitä, miten komissio aikoo käyttää sille myönnettävät uudet valtuudet, kun se on toiminut varsin tunteettomasti kriisin aikana, esittänyt tehottomia toimenpiteitä liian myöhään ja vain suuren painostuksen alla. Tämän vuoksi toivoisin, että komissio lisäisi 186 artiklaan liitteen, jossa tuodaan esille toimenpiteet, joihin voidaan ryhtyä, jotta maitoalalla voidaan toteuttaa rajuja toimia sen kestävyyden varmistamiseksi.
Tämäntyyppisen ohjelman on oltava pakollinen, ei vapaaehtoinen, jos sen toteuttaminen onnistuu. Minusta vapaaehtoinen järjestelmä maitokiintiöiden takaisin ostamiseksi on kielteisesti vaikuttava. Se ei ole sitä yksistään siksi, että järjestelmä merkitsee ensinnäkin sitä, että säilytämme kiintiöiden noston, minkä jälkeen sen aisoissa pitäminen on vaikeaa. Maitokiintiöiden takaisinostolla palautamme niiden taloudellisen arvon, ja tällä estetään mahdollisuus tasaukseen. Haluan hylätä kaikki toimet, joilla estetään tasaukset. Tasaukset ovat tarpeellisia etenkin sinä ajanjaksona, kun maitokiintiöistä luovutaan vähitellen, sillä ne antavat välineen, jolla yksittäiset tilat voivat määritellä paremmin asemansa markkinoilla.
(RO) Haluan esittää komission jäsenelle kysymyksen sekä kiittää häntä siitä, että hän tuli puhumaan tänne parlamenttiin. Totesitte, että maitoalan tukirahastoihin myönnettävät varat jaetaan jäsenvaltioille aiempien toimien perusteella, toisin sanoen neuvoteltujen kiintiöiden pohjalta. Monien jäsenvaltioiden mielestä kiintiöt ovat kuitenkin epäoikeudenmukaisia. Tämä on itse asiassa syy siihen, miksi monet jäsenvaltiot vaativat markkinoiden sääntelyn purkamista. Jotkin valtiot eivät edes voi tuottaa tarpeeksi oman kulutuksensa kattamiseksi. Luuletteko, että aiempien toimien käyttäminen säilyttää epäoikeudenmukaiset...
(BG) Kannatan neuvoston ja komission päätöstä myöntää 280 miljoonan ylimääräinen tukipaketti maidontuotantoon vuonna 2010. Tämä on selkeä viesti kaikille niille, jotka kärsivät päivittäin kriisin haittavaikutuksista. Toivon, ettei tämä riittävä toimi olisi kertaluontoinen taloudellinen ratkaisu vaan osa kohdennettua ja pitkäkestoista strategiaa maitoalan elvyttämiseksi, vakauttamiseksi ja kehittämiseksi Euroopassa. Tämän vuoksi on tärkeää ottaa huomioon toimet, joita kukin yksittäinen jäsenvaltio aikoo toteuttaa. Haluan kiinnittää huomiota siihen, että Bulgaria voi hyväksyä vain osittain ehdotukset asetuksen 1234 muuttamisesta. Vaadimme, että luonnokseen kirjataan selväsanaisesti, että kansallisten maitokiintiöiden hallintaa koskevat mahdollisuudet kuuluvat jäsenvaltioiden harkintavaltaan. On tärkeää säilyttää mahdollisuus valita nykyinen maitokiintiöiden takaisinosto- ja uudelleenjakojärjestelmä kansallisen varauksen turvin. Meillä ei ole varaa pidättää tai kerätä maksuja tuottajilta, sillä Bulgarian maitoalaa uudistetaan parhaillaan. Ilman uudistusta Bulgarian maidontuottajat eivät pärjää kilpailussa edes vuoden 2015 jälkeen.
(PL) Arvoisa puhemies, hyväksymme luonnollisesti mielellämme nämä uudet ratkaisuehdotukset, joilla on tarkoitus tukea viljelijöitä, myös Puolan viljelijöitä. On kuitenkin syytä muistaa myös se, että rahasta puhuttaessa (ja rahastahan tässä on kyse) tärkeää on se, miten raha tosiasiassa jaetaan. Rahan olisi voitava tavoittaa kriisistä eniten kärsivät viljelijät, sillä en hyväksy politiikkaa, jonka mukaan kaikki saavat samansuuruisen rahasumman, toisin sanoen pienen rahasumman, jolloin emme itse asiassa auta ketään.
Toiseksi haluaisin, jos sallitte, puhua hieman menneistä tapahtumista ennen kuin puhun tulevaisuudesta tuota pikaa. Muistamme varmasti ne upeat vuodet, yli vuosi sitten, jolloin viljelijät saivat erinomaisen hinnan maidosta. Samaan aikaan he saivat paljon EU:n tukea maitoalan uudistamiseen. Siksi on tärkeää suunnitella tulevaa tämän kokemuksen pohjalta sekä ottaa oppia virheistämme, sillä virheitä olemme totisesti tehneet. Yhtä tärkeää on pohtia, kuinka voisimme kehittää maitoalaa, sillä saamme rahaa sekä suorina tukina että maaseutualueiden kehittämiseen. Myös maitokiintiöiden väline on käytössämme.
(PL) Arvoisa komission jäsen, haluan esittää teille seuraavan kysymyksen: Mihin komissio haluaa käyttää 280 miljoonan euron summan? Haluaako se käyttää sen alan rakenneuudistukseen vai kenties markkinoiden piristämiseen ja markkinamekanismeihin 21 jäsenvaltion toiveiden mukaisesti? Viljelijät haluavat itse asiassa, että raha käytetään tukimekanismeihin. Viljelijöillä ei ole tätä nykyä mahdollisuutta ottaa lisälainaa tai parantaa tuottavuutta. He eivät voi jatkaa uudistuksia, koska he ovat menettäneet maksuvalmiutensa. He eivät halua ostaa kylmälaitteita tai lypsykoneita, sillä nyt ei ole lisäinvestointien aika. Ehdotetulla 280 miljoonan euron summalla tuotantoa tuetaan hädin tuskin kahdella eurolla EU:ssa tuotettua maitotonnia kohti.
Sitä vastoin minun on sanottava, että olen hämmentynyt maitokiintiöiden takaisinostojärjestelmää koskevasta ehdotuksesta. Totesitte itse viikkojen ja kuukausien ajan, ettei nykyinen kriisi johdu kiintiöjärjestelmästä, joten tämän huomioon ottaen kyseinen ehdotus ei ole minusta täysin johdonmukainen. Lopuksi haluan sanoa vielä, ettei tämä voi ihan vielä olla lopputulos. Meidän on jatkettava maitoalan toimia etenkin vaikeuksissa olevilla alueilla, kuten vuoristoalueilla, joilla ei yksinkertaisesti ole muuta vaihtoehtoa kuin maidontuotanto.
Arvoisa komission jäsen, Itävalta on aina vastustanut kiintiöiden vähittäistä lakkauttamista. Hyvä on, olette tienne valinneet ja kuljette sitä nyt johdonmukaisesti. Aiomme luonnollisesti valmistaa viljelijöitämme tälle tielle ja auttaa heitä mahdollisimman paljon. En voi parhaalla tahdollakaan ymmärtää vapaaehtoista kiintiöiden takaisinosto-ohjelmaa koskevaa ehdotustenne. Jos sovellamme sitä, se johtaisi juuri niiden kiintiöiden arvon ja hinnan nousuun, joista olette vähitellen luopumassa. Miten me selitämme tämän Itävallan viljelijöille?
komission jäsen. - (EN) Arvoisa puhemies, kuunneltuani tarkoin tämäniltaista keskustelua muutamista puheenvuoroista voisi saada vaikutelman, että tämä on ensimmäinen toimi, jonka toteutamme Euroopan unionin maitoalan tukemiseksi. Tämä ei pidä alkuunkaan paikkaansa. Olen melko varma, että ainakin osa teistä tietää, mitä on tehty tämän vuoden tammikuun jälkeen, kun aloitimme julkisen ja yksityisen varastoinnin toimet, ja aloitimme myös interventiotoimet sekä panimme alulle vientituet. Olemme toteuttaneet paljon erilaisia toimia kesän mittaan, ja minusta olisi syytä laatia erityinen selvitys, jossa kertoisimme parlamentin uusille jäsenille, mitä viime tammikuun jälkeen on tarkalleen ottaen tehty.
Minun on jälleen toistettava kahta tänään esiteltyä ehdotusta koskevista erityisistä kohdista, ettei takaisinosto-ohjelma ole uusi. Se on jo jäsenvaltioiden käytössä, jos ne haluavat auttaa tiettyjä maidontuottajia jättämään alan. Se on eräänlainen tarjous, minkä vuoksi en halua tehdä siitä pakollista. Se on mahdollisuus auttaa viljelijöitä jättämään ala. Takaisin ostettavat kiintiöt voidaan säilyttää kasallisessa varauksessa, josta se voidaan jakaa myöhemmin jäsenvaltioiden niin halutessa. Tämä oli yksi osa keskustelua.
Toinen osa koski 186 artiklaa, joka on herättänyt toistaiseksi suurinta kiinnostusta. Maidontuotannon sisällyttämistä 186 artiklaan on ehdotettu siksi, että meidän on voitava reagoida nopeasti. En muuten näe mitään syytä sille, miksei maidontuotantoa voitaisi sisällyttää 186 artiklaan, sillä lihantuotannon alat ovat jo siellä. Yleisesti ottaen sanoisin vielä, että niiden, jotka pelkäävät, että komissio saa avoimen valtakirjan tehdäkseen mitä vain, olisi hyvä muistaa, että 186 artikla on luonnostaan hyvin myönteinen väline, joka mahdollistaa nopean reagoinnin ansiosta vaikeuksissa olevien viljelijöiden tukemisen. Se ei siis ole mikään avoin valtakirja. Kuten varmasti tiedätte, tästä keskustellaan vielä hallintokomiteassa.
Silti liikkeellä on mielestäni paljon väärinkäsityksiä. Ensinnäkään 280 miljoonan euron tukipaketti ei ole tarkoitettu rakenneuudistukseen. Se vain yksinkertaisesti tarjoaa mahdollisuuden mahdollisimman nopeaan tukien maksamiseen heti, kun kaikki muodollisuudet on hoidettu ja kun Ecofin-neuvosto on hyväksynyt asian marraskuussa pidettävässä kokouksessa ja kun vuoden 2010 talousarvio on hyväksytty. Se ei siis ole rakenneuudistusta varten. Kuten totesin jo aiemmin, se antaa jäsenvaltioille mahdollisuuden maksaa tukea näistä kansallisista määrärahoista eniten tarvitseville.
Seuraavaksi vastaan joihinkin erityisiin kysymyksiin. Haluaisin todeta, että tuottajajärjestöt ovat erinomainen optio. Ne ovat itse asiassa välttämättömiä. Olen todennut tämän selkeästi täysistunnossa jo aiemmin etenkin, kun olemme keskustelleet hedelmä- ja vihannesohjelmasta. Jos viljelijät uhraavat aikansa ja energiansa keskinäiseen kilpailuun sen sijaan, että he kilpailevat vahvassa asemassa olevan vähittäiskauppasektorin kanssa, voittajat ja häviäjät ovat kyllä tiedossa. Siten kehotankin: tehkää yhteistyötä, jotta olisitte nykyistä vahvempi lenkki koko elintarvikeketjussa.
Vastustan myös kiintiöjärjestelmän pysyvää lakkauttamista vuonna 2015. Sitä vastoin olen samaa mieltä Euroopan suurimman viljelijöiden tuottajajärjestön keskusjärjestön COPA-COGECAn näkemysten kanssa siitä, että maitoalan markkinoita on säänneltävä myös vuoden 2015 jälkeen. Nykyisestä kriisistä voimme tehdä sen tärkeän päätelmän, että maitoalan markkinoita on säänneltävä. Muuten hintoja ei pystytä ennakoimaan. Eurooppalaiset maidontuottajat eivät selviydy suurten hintavaihtelujen aiheuttamista tappioista.
Euroopan komissio on vastannut maidontuottajien viikkoja kestäneeseen liikehdintään kriisin koetteleman alansa pelastamiseksi perustamalla 280 miljoonan euron suuruisen "maitorahaston". Fischer Boel taipui siten painostuksen alla suhtauduttuaan ensin täysin välinpitämättömästi viikkojen ajan vararikon partaalla olevien viljelijöiden ahdinkoon. Tämä taloudellinen toimenpide on kuitenkin naurettava, ja sen tarkoituksena on vain rauhoitella tuottajia jonkin aikaa. Se ei auta lainkaan ongelman ratkaisemisessa alalla, jolla valmistaudutaan luopumaan maitokiintiöistä. Maidontuottajat eivät tarvitse hyväntekeväisyyttä tai almuja vaan markkinoiden sääntelyä niin, että he voivat myydä maitonsa hinnalla, joka mahdollistaa säädyllisen elannon ja varmistaa heidän lastensa tulevaisuuden. Euroopan unionin itsepäinen halu tuputtaa vapaan ja reilun kilpailun oppia on jättämässä tuhansia viljelijöitä markkinalakien armoille. Sama ultraliberalismi tekee kuukausittain tuhansista teollisuusalan työntekijöistä työttömiä. Tästä "teurastuksesta" on tehtävä kiireesti loppu!
Kannatan periaatteessa maatalousministerien Luxemburgissa järjestetyssä neuvoston kokouksessa saavuttamaa sopua maitoalan tukemiseksi 280 miljoonalla eurolla. EU:ssa tämä tarkoittaa tuen lisäämistä yhdellä sentillä maitolitraa kohti, mikä on ehdottomasti liian vähän. Euroopan komission häpeämättömän, useita kuukausia kestäneen vastustuksen jälkeen se taipui hieman viljelijöiden, 21 jäsenvaltion (Unkari mukaan lukien) ja Euroopan parlamentin painostuksesta. Euroopan parlamentti oli vaatinut lisää resursseja maitoalalle jo Brysselissä viime maanantaina pidetyssä epävirallisessa kokouksessa. EU:n hitaista toimista huolimatta Unkarin hallitus on toiminut ripeästi tukeakseen maidontuottajia. Hallitus on tehnyt kaikkensa maidontuottajien auttamiseksi käytettävissä olevien budjettimäärärahojen rajoissa. Unkari on tukenut maitoalaa käyttämällä kaiken rahan, joka on voitu jakaa uudelleen osana maatalouden kehittämisvaroja ja Euroopan talouden kehittämisohjelmaa. Meidän lisäksemme vain Latvia ja Malta ovat saaneet huomattavaa tukea. Unkarin maidontuottajat saavat suoraan noin 3,3 miljoonaa euroa 280 miljoonan euron tukipaketista, toisin sanoen noin 890 miljoonaa forinttia. Unkarin hallitus voi vapaasti päättää, miten se käyttää tämän rahan. Komissio teki vain ehdotuksen, että tämä erityinen tuki osoitettaisiin kaikkein suurimmassa tarpeessa oleville tuottajille. Ehdotus on Unkarin tavoitteiden mukainen. Tukea aletaan maksaa ensi vuoden alusta alkaen vuoden 2010 talousarvion hyväksymisen jälkeen.
Olemme kaikki nähneet kuvia viimeaikaisesta nälkäkriisistä. Maataloustuotteiden ja ennen kaikkea elintarvikkeiden hinnat ovat nousseet huimasti hyvin lyhyessä ajassa. Tämä on merkinnyt kuolemaniskua monille kehitysmaille, jotka ovat hyvin riippuvaisia ruoan tuonnista ja joiden liikkumavara oli jo entuudestaan varsin pieni. Toivottavasti tämä mietintö raaka-aineiden kansainvälisestä kaupasta auttaa ratkaisemaan osan näistä ongelmista - mehän sitouduimme nimittäin torjumaan nälkää ja köyhyyttä sitoutuessamme niin sanottuihin vuosituhannen kehitystavoitteisiin. YK:n pääsihteeri Ban Ki-moon varoitti hiljattain, että elintarvikkeiden hintojen nousu vaarantaa vuosituhannen tärkeimmän kehitystavoitteen, joka on köyhyyden puolittaminen maailmassa. On siis korkea aika ryhtyä kiireesti toimenpiteisiin.
Erityisesti viimeaikainen elintarvikekriisi on osoittanut, ettei ruoka ole mikä tahansa raaka-aine. Ellemme pysty täyttämään edes perusvaatimusta eli varmistamaan, että ihmiset saavat ruokaa, kehitystä koskeva retoriikka ei ole juuri minkään arvoista. Siksi meidän on oltava varovaisia tehdessämme ruoasta kansainvälisen kaupan hyödykkeen muiden hyödykkeiden joukkoon. Silti kehitysmaat on pakotettu purkamaan elintarvikepolitiikkaansa ja siirtymään kansallisiin tarpeisiin vastaavasta tuotannosta vientituotantoon. Tämä on Kansainvälisen valuuttarahaston IMF:n, Maailmanpankin, Yhdysvaltojen ja myös EU:n käytäntö: ne ovat kaikki esittäneet tällaisia vaatimuksia. Suojatullien ja tukien lakkauttamisen myötä monet kehitysmaat ovat äärimmäisen alttiita ruoan ja raaka-aineiden hintojen voimakkaille vaihteluille. Esimerkkinä voidaan mainita Haiti, joka oli aikaisemmin omavarainen riisin suhteen. Vuonna 1995 IMF pakotti Haitin laskemaan riisin tullia. Maahan alkoi virrata valtion tukemaa riisiä Yhdysvalloista, ja paikallinen tuotanto romahti. Nykyään kolme neljäsosaa kaikesta Haitissa kulutetusta riisistä tuodaan Yhdysvalloista.
Toivon, että tämä mietintö voi tarjota meille keinot puuttua ongelmiin ja haasteisiin, joita raaka-aineiden epävarma kauppa aiheuttaa. Tässä mietinnössä keskitytään muun muassa kehitysmaiden tukemiseen, jotta ne voisivat monipuolistaa talouksiaan ja päästä näin eroon tilanteesta, jossa ne vievät vain yhtä tai kahta raaka-ainetta, ja jotta ne voisivat siirtyä kehittyneempään tuotantoon ja viedä pidemmälle jalostettuja tuotteita. Korostamme myös joustavuuden olevan tärkeää kehityspolitiikassa. Tämä tarkoittaa sitä, että näillä mailla on oltava todellinen mahdollisuus ja talouspoliittiset keinot tukea esimerkiksi kotimaisen maatalouden kehittämistä. Pyydämme myös Euroopan komissiota tarkistamaan FLEX-rahoitusjärjestelmää, jonka tarkoituksena on vakauttaa raaka-aineiden hinnat. Puutumme myös tasa-arvoon raaka-ainekaupassa tai pikemminkin sen puuttumiseen. On valtavan tärkeää, että otamme sukupuoliasiat huomioon aina neuvotellessamme kansainvälisistä kauppasopimuksista.
Komissio edistää myös raaka-aineiden ja luonnonvarojen hyödyntämisestä syntyvien verotulojen avointa hallintaa monilla eri aloitteilla, joita ovat esimerkiksi kaivosteollisuuden avoimuutta ajava hanke (EITI), Kimberleyn prosessi sekä metsälainsäädännön soveltamisen valvontaa, metsähallintoa ja puukauppaa koskeva FLEGT-ohjelma. Haluan myös mainita Kaikki paitsi aseet -ohjelman, jonka turvin vähiten kehittyneistä maista voidaan tuoda kaikenlaisia tuotteita (paitsi aseita) ilman minkäänlaisia tulleja, minkä ansiosta nämä maat voivat monipuolistaa vientiään.
Kaikkia keinoja on käytettävä mahdollisimman tehokkaasti. Siispä raaka-aineiden saatavuutta koskevaan, kestävään ja johdonmukaiseen politiikkaan pitäisi kuulua ensinnäkin neuvotteluja, joilla turvataan kansainväliset, WTO:ssa ja kahdenvälisissä suhteissa tehdyt sitoumukset, toiseksi WTO:n sääntöjen ja olemassa olevien sopimusten täytäntöönpano ja kolmanneksi pehmeitä toimenpiteitä, kuten vuoropuhelua ja yhteistyön kehittämistä. Yksikään näistä osatekijöistä ei ole uusi, mutta tapa, jolla niitä yhdistellään, ja niiden johdonmukainen käyttö ratkaisevat niiden vaikutuksen. Asiasta keskustellaan sidosryhmien kanssa pidettävässä kokouksessa myöhemmin tänä vuonna.
Koska raaka-aineiden saatavuus on hyvin tärkeä asia, komissiosta on hyvä päästä keskustelemaan siitä parlamentin kanssa. Komissio pitää ensimmäiseen mietintöluonnokseen esitettyjä tarkistuksia erityisen myönteisinä. Mietinnössä korostetaan nyt selvemmin asian tärkeyttä. Siinä ehdotetaan keinoja, joilla tähän asiaan voidaan puuttua rakentavalla tavalla. Niihin kuuluvat esimerkiksi sopimusten täytäntöönpano ja kumppanimaiden kanssa käytävät neuvottelut. Olemme valmiita tekemään parlamentin kanssa kunnolla yhteistyötä kehittääksemme strategiaamme entisestään ja pannaksemme sen täytäntöön.
PPE-DE-ryhmän puolesta. - (DE) Arvoisa puhemies, arvoisa komission jäsen Potočnik, olen iloinen siitä, että olette tänään paikalla. Huomaamme, että komission jäsen Mandelson on päättänyt jälleen matkustaa johonkin tärkeään kokoukseen toiselle puolelle maailmaa sen sijaan, että hän keskustelisi Euroopan parlamentin kanssa EU:n teollisuuspolitiikan keskeisistä kysymyksistä. Voitte siis kuvitella, kuinka ilahduin kuullessani teidän esittelevän asian paljon paremmin, selvemmin ja näkemyksellisemmin kuin mihin kaupasta vastaava komission jäsen olisi koskaan kyennyt.
Olen erittäin tyytyväinen valiokuntamme käymien keskustelujen lopputulokseen, sillä pelkään, että vaikka esittelijä esittikin alkuperäisessä luonnoksessaan hyviä huomioita kehitysmaista, hän on unohtanut täysin EU:n teollisuuden edut. Kansainvälisen kaupan valiokunta lisäsi mietintöön uuden ensimmäisen osan, jossa käsitellään teollisuuspolitiikan etuja. Näiden etujen luonne onkin nyt kristallinkirkas. Meidän on keskityttävä voimakkaasti turvaamaan EU:n teollisuuden raaka-aineiden saanti. Komission jäsen sanoi aivan perustellusti, että tässä asiassa on odotettavissa suuria vaikeuksia.
Meidän on tehtävä kaikkemme paitsi monenvälisissä myös omissa kahdenvälisissä neuvotteluissamme varmistaaksemme, että pääsemme todella esteittä raaka-ainemarkkinoille. Emme voi hyväksyä sitä, että komissio antoi periksi Ukrainan WTO-jäsenyysneuvotteluissa ja näytti huonoa esimerkkiä hyväksymällä tietynasteisten vientitullien asettamisen. Ikävää on myös se, että hyväksyimme Saudi-Arabian WTO-jäsenyysneuvotteluissa kaksoishinnoittelun, joka on aiheuttanut vakavia ongelmia EU:n petrokemianteollisuudelle. Myöskään se, mitä Venäjän WTO-jäsenyysneuvotteluissa tapahtuu tällä hetkellä, ei herätä minussa kovin suuria toiveita, ja pyydänkin komissiota pitämään tarkasti huolta siitä, ettei käyttöön oteta enempää kauppaa vääristäviä toimenpiteitä.
On selvää, että asiaankuuluvilla foorumeilla, erityisesti Maailman kauppajärjestössä, on ryhdyttävä toimiin yhteisymmärryksen saavuttamiseksi ja raaka-aineiden saannin helpottamiseksi. Emme saa kuitenkaan unohtaa toista keskeistä asiaa: näillä markkinoilla vallitsee nyt uusi tilanne, joka johtuu sekä elintarvikkeista että energiasta. Siksi meidän, suurimpien raaka-aineiden tuojien, on tarkasteltava tätä kysymystä Euroopan unionissa erityisellä huolella. Meidän on tarkasteltava yhtäältä sitä, mitä vaikutuksia sillä voi olla maailmanlaajuisesti, sillä se voi aiheuttaa liiallista painetta raaka-aineiden kulutukseen, mikä vaikuttaisi hyvin kielteisesti kehitysmaiden ympäristöön, talouteen ja yhteiskuntaan, ja toisaalta meidän on tarkasteltava omaa tilannettamme ja ymmärrettävä omat vaikeutemme.
Tämä herättää kaksi ilmeisen keskeistä kysymystä. Niistä toinen liittyy siihen, että meidän on tarkistettava omaa taloudellisen kehityksen malliamme, sillä se ei sovi yhteen sellaisen tilanteen kanssa, jossa raaka-aineita käytetään liikaa. Toisaalta meidän pitäisi korostaa enemmän soveltavan tieteellisen tutkimuksen merkitystä taataksemme innovatiivisuuden kasvun, lisätäksemme raaka-aineiden kierrätystä ja löytääksemme uusia ratkaisuja uusiin ongelmiin, joita tämä rakenteellinen pula meille aiheuttaa.
Elintarvikkeiden hintojen nousu aiheuttaa yhä enenevässä määrin katumellakoita, ja tilanteen ratkaiseminen edellyttää tuoretta lähestymistapaa. Uusi kriisi uhkaa tappaa päivässä enemmän ihmisiä kuin terroristit ovat tappaneet kuudessa vuodessa syyskuun 11. päivän tapahtumien jälkeen. Poliitikot ja hallitukset eivät ole ehkä vielä huomanneet sitä, kuinka maailman köyhimpien lasten nälänhätä pahenee jatkuvasti. Tilanne on erityisen vakava Afrikassa, missä hyödykkeiden hinnat ovat yli kaksinkertaistuneet viimeisten 12 kuukauden aikana ja jatkavat huimaa nousuaan keinottelun, pulan ja tuotantomallien muutosten vuoksi. Ongelman perimmäiset syyt ovat kysynnän kasvu Itä-Aasiassa ja toimitusvaikeudet, jotka johtuvat siitä, ettei maatalouteen ole investoitu. Ilmastonmuutos, joka näkyy tulvina, kuivuutena ja ennätyksellisinä lämpötiloina, pahentaa tilannetta entisestään erityisesti maailman köyhimpien kannalta. Siksi toivon, että hyväksymme tämän päätöslauselman.
(EL) Arvoisa puhemies, arvoisa komission jäsen, on sanomattakin selvää, että eurooppalaisten yritysten kilpailukyky riippuu pitkälti raaka-aineiden saatavuudesta. Tarvitsemme siksi nyt kokonaisvaltaisen strategian, jolla turvaamme pääsyn maailmanmarkkinoille. Tämä auttaa turvaamaan kansainvälisen yhteistyön, laillisen kilpailun, reilun kaupan sekä sellaisten rajoitteiden noudattamisen, jotka perustuvat vakavasti otettaviin kehityskannusteisiin vähiten kehittyneissä maissa. Se auttaa myös lisäämään investointeja ympäristöä säästävää teknologiaa koskevaan tutkimus- ja kehitystyöhön sekä kierrätykseen.
komission jäsen. - (EN) Arvoisa puhemies, haluan kiittää parlamentin jäseniä heidän puheenvuoroistaan. Niissä on tuotu selvästi esiin edessämme olevat haasteet. On myös aivan selvää, että meidän on pidettävä huolta siitä, että kehitämme työtämme tasapainoisella tavalla keskittymällä erityisesti köyhimpiin maihin ja pyrkimällä oikeudenmukaisuuteen, josta Brian Crowley puhui, ja että meidän on toisaalta turvattava oikeudenmukaiset kaupan säännöt, jotta teollisuutemme saa käyttöönsä raaka-aineita. Tosiasia on, että EU on raaka-aineiden nettotuoja ja pysyy sellaisena.
Mietinnössä vaaditaan toteuttamaan kiireesti toimenpiteitä ilmastonmuutoksen torjumiseksi. Myös kaupan on kannettava oma vastuunsa. Meidän on leikattava kaikkia tarpeettomia päästöjä ja vähennettävä liikennettä. Huomattava osa kaupan kohteena olevista tuotteista olisi aivan yhtä helppoa tuottaa paikallisesti. Meidän on edistettävä ”vihreiden tuotteiden” kauppaa ja tuettava älykästä ympäristöteknologiaa. Ellemme halua tehdä näin ja ellei kauppa kanna omaa vastuutaan, meillä ei ole pian jäljellä enää raaka-aineita, joilla käydä kauppaa, eikä silloin jäljellä ole myöskään enää ruokaa, jota syödä. On valtavan tärkeää, että otamme ilmastonmuutosta koskevan vastuumme vakavasti!
, laatija. - (EN) Arvoisa puhemies, kuten jo todettiin, Euroopan unioni on suurin yksittäinen Kambodžalle tukea antava toimielin, ja meidän on enemmänkin kuin oikeutettua kehottaa Kambodžan viranomaisia paitsi sitoutumaan sellaisten poliittisten ja institutionaalisten uudistusten toteuttamiseen, joiden avulla rakennetaan oikeusvaltion periaatteiden mukaisesti hallittu, perusvapauksien ja -oikeuksien kunnioittamiseen perustuva demokraattinen valtio, myös osoittamaan, että niillä on tahtoa torjua tehokkaasti laajalle levinnyttä korruptiota, metsien laajaa hävittämistä, joka pakottaa ihmiset siirtymään pois kotiseudultaan, maananastusta ja seksiturismia, kieltäytyä nykyisestä rankaisemattomuuskulttuurista sekä saattaa oikeuteen kaikki tällaiseen toimintaan sekaantuneet henkilöt.
Lisäksi on taattava oikeus ilmaista poliittisia mielipiteitä vapaasti ja oikeudenmukaisesti ilman pelottelua ja häirintää. Meidän on etenkin todettava, että olemme erittäin huolissamme oppositiojohtaja Sam Rainsya vastaan nostetuista syytteistä ja tuomitsemisesta 12 vuodeksi vankeuteen eleestä, jota pidämme symbolisena ja puhtaasti poliittisena. Erityisen huolestuttavaa on se, että jos päätös pidetään voimassa, se estää Sam Rainsya osallistumasta vuoden 2013 parlamenttivaaleihin ja sillä on Sam Rainsyn tapausta pidemmälle ulottuvia vaikutuksia, koska se vaikuttaa koko oppositioon.
Sam Rainsy on saanut nyt tuomion - kuten todettiin, symbolisesta - rikoksesta, nimittäin Vietnamin ja Kambodžan välisen kiistellyn rajan rajapylväiden poistamisesta sekä niin kutsuttujen valekarttojen levittämisestä. Kaksitoista vuotta poissaolevana on paljon, mutta tosiasiassa on selvää, mistä tässä kaikessa on kyse. Tavoitteena on ainoastaan estää häntä osallistumasta vuonna 2013 järjestettäviin seuraaviin vaaleihin, ja hän on maan toiseksi suurimman, oppositiossa olevan poliittisen puolueen johtaja.
laatija. - (EN) Arvoisa puhemies, oppositiojohtaja Sam Rainsy on tuomittu poissaolevana 12 vuodeksi vankeuteen. Hänen oikeudenkäynnissään ei noudatettu oikeudenmukaista ja puolueetonta oikeusjärjestelmää koskevia kansainvälisiä normeja, ja hänet tuomittiin poliittisin perustein. Tällaiset oppositiopuolueen jäsenten tuomiot ovat varsin yleisiä ja osoittavat, ettei Kambodžassa ole puolueetonta oikeuslaitosta. Tällaiset tuomioistuimen päätökset estävät perusihmisoikeuksien, myös ilmaisunvapauden ja oikeudenmukaista oikeudenkäyntiä koskevan oikeuden, toteutumisen.
Vastustan voimakkaasti Sam Rainsyn ja muiden hänen kaltaistensa, ilmaisunvapauttaan käyttävien henkilöiden tuomitsemista ja kehotan Kambodžan hallitusta poistumaan hirmuvaltaan johtavalta tieltä. Kansainvälisissä yhteyksissä Kambodžalle on muistutettava, että sen on edistettävä demokratiaa ja että se ei saa panna lainsäädäntöä täytäntöön valikoivasti ja yksilön oikeuksien vastaisesti. Kehotan erityisesti komissiota muistuttamaan Kambodžalle, ettei se saa uusien kansalaisjärjestöjä koskevien säännösten avulla rajoittaa opposition ja kansalaisyhteiskunnan toimintaa.
Kuten täällä on jo todettu, EU on Kambodžan suurin yksittäinen tuenantaja ja siksi on merkittävää, että emme tässä päätöslauselmassa tyydy vain tuomitsemaan maassa tapahtuvia lukuisia ihmisoikeusloukkauksia, asianmukaisen toimivan oikeuslaitoksen puuttumista ja asevoimien politisoitumista, vaan selkeästi muistutamme EU:n ja Kambodžan välisestä yhteistyösopimuksesta ja sen ensimmäisestä artiklasta, jossa edellytetään ihmisoikeuksien kunnioittamista. Kansalaisvapauksien jatkuvasta loukkaamisesta on oltava seurauksensa ja EU:n on asetettava rahoitustuen jatkumisen ehdoksi ihmisoikeustilanteen selkeä parantuminen.
Kambodžan oppositiojohtajalle Sam Rainsylle määrätty 12 vuoden vankeusrangaistus on tosiasiassa vakava ihmisoikeusloukkaus ja selkeä osoitus Kambodžan poliittista elämää hallitsevasta autoritaarisuudesta. Sam Rainsy on erotettu kansalliskokouksen edustajainhuoneesta, häneltä on riistetty parlamentaarinen koskemattomuus tähän mennessä kolmesti, hänet on yritetty murhata lukuisia kertoja ja kymmeniä hänen kannattajiaan on murhattu. Kaiken tämän jälkeen Sam Rainsy on nyt poissaolevana tuomittu vastalauseistaan voimakkaasti poliittisesti sävyttynein perustein.
Syyskuussa julistetun tuomion perimmäisenä tavoitteena on estää oppositiota osallistumasta vaaleihin, jotka on tarkoitus järjestää reilun kahden vuoden kuluttua. Tämä vaarantaa lopullisesti Kambodžan mahdollisuudet toteuttaa demokratia. Päätöslauselmassa Kambodžan hallitukselle esitettävien poliittisten vainojen lopettamista koskevien pyyntöjen lisäksi pyydän, että Euroopan unionin ulkoasioiden korkea edustaja painostaa Kambodžan viranomaisia jatkamaan poliittisia ja institutionaalisia uudistuksia, joita aidon demokratian toteuttaminen edellyttää.
Arvoisa puhemies, Kambodža on valtavan kaunis maa, jolla on suurenmoinen historia, mutta tällä valtiolla ja sen historialla on myös pimeät puolensa. Uusimpia ongelmia ovat ihmisten katoaminen, vangitseminen ilman oikeudenkäyntiä, laajalle levinnyt korruptio, laiton maananastus ja laiton metsänhakkuu. Meidän Euroopan parlamentin jäsenten on oltava huolissamme eniten siitä, että näitä toimia arvostelevat ja moittivat henkilöt haetaan kadulta ja heille järjestetään näennäisiä oikeudenkäyntejä, joiden jälkeen heidät vangitaan.
Kambodžan oppositiojohtajaa Sam Rainsya on vainottu paljon. Hänet oli jo valittu, mutta hänet erotettiin parlamentista vuonna 1995. Hän kuitenkin pystyi palaamaan. Sam Rainsya vastaan hyökättiin useaan otteeseen vaalitapahtumissa, ja yhdessä näistä hyökkäyksistä menehtyi 80 ihmistä. Minulla on ollut kunnia vierailla Sam Rainsyn luona Kambodžassa. Opin tuntemaan hänet erittäin rauhantahtoisena ihmisenä sekä demokratian ja ihmisoikeuksien vannoutuneena puolustajana. Nyt hänet on tuomittu symbolisesta teosta 12 vuodeksi vankeuteen hatarin perustein.
Se, joka vangitsee oppositiopuolueen johtajan, vangitsee samalla suuren osan hänen edustamistaan kyseisen valtion kansalaisista. Se, joka vangitsee oppositiopuolueen johtajan ja estää häntä osallistumasta seuraaviin vaaleihin, estää demokraattisen prosessin sekä loukkaa kansalais- ja ihmisoikeuksia. Emme mielestäni saa hyväksyä tätä, ja kehotan komissiota vaatimaan, että erityisesti Kambodžan kanssa tehdyn yhteistyösopimuksen 1 artiklaa noudatetaan. Siinä määrätään, että ihmisoikeuksien kunnioittaminen Kambodžassa on Euroopan unionin antaman tuen ehtona.
Minulla on ollut kahdesti tilaisuus vierailla Kambodžassa. Vierailin siellä ensimmäisen kerran kaksi vuotta sitten Euroopan parlamentin tarkkailuvaltuuskunnan kanssa parlamenttivaalien aikaan ja toisen kerran puoli vuotta sitten. Täytyy sanoa, että Kambodža on kehittynyt viime vuosina erittäin nopeasti - tarkoitan taloudellista kehitystä - kuten itse asiassa muutkin siellä päin maailmaa sijaitsevat valtiot. Demokratisoitumisprosessi ei valitettavasti ole edennyt Kambodžassa samaan tahtiin nopean talouskehityksen kanssa. Todellista demokratiaa ei nimittäin ole ilman hallitsevaa puoluetta valvovaa vaikutusvaltaista mediaa, vahvaa oppositiota ja voimakkaita kansalaisjärjestöjä.
Sam Rainsylle langetettu tuomio, joka ei suinkaan ole ensimmäinen, on taas yksi isku oppositiolle. Jos tämä tuomio pidetään voimassa, Sam Rainsy ei voi osallistua seuraaviin parlamenttivaaleihin, vaikka hänellä on varsin vankka kannatus kotimaassaan. Tämä tuomio kummastuttaa, koska yli 30 vuoden kuluttua Punaisten khmerien hallintokauden päättymisestä hyvin monen kyseisen liikkeen johtajan tapausta ei ole edelleenkään käsitelty Kambodžan tuomioistuimissa. Vietnamin ja Kambodžan välisen rajan kyseenalaistaminen ei varmastikaan auta vakauttamaan aluetta, mutta tämä asia olisi ratkaistava poliittisin menetelmin eikä tuomioistuimen antamalla tuomiolla.
Vaikka annankin tunnustusta Kambodžassa Pol Potin valtakauden jälkeen merkittävälle kehitykselle, pidän harmillisena, mikäli Kambodžan hallitus päättää jättää demokraattisen järjestelmän rakentamisen puolitiehen, mikä on tapahtunut valitettavan suuressa joukossa maita. Kambodža on sitoutunut useissa kansainvälisissä sopimuksissa, mukaan lukien yhteistyösopimuksessaan Euroopan yhteisön kanssa, turvaamaan väestönsä perusoikeudet sekä demokraattisten periaatteiden toteutumisen alueellaan. Euroopan unionin tulee vaatia painokkaasti, että Kambodžan hallitus kunnioittaa sitoumuksiaan.
(RO) Kuten jo mainittiin, Sam Rainsylle on määrätty kaksi vankeusrangaistusta. Hänelle nyt väitetystä harhaanjohtamisesta ja julkisten asiakirjojen väärentämisestä määrätty kymmenen vuoden vankeusrangaistus on lisätty aiempaan kahden vuoden tuomioon. Kuten myös kollegani totesivat, näin selvästikin pyritään estämään hänen osallistumisensa tuleviin vaaleihin. Tässä koko tapauksessa noudatetussa menettelyssä on huomionarvoista se, että Sam Rainsy tuomittiin poissaolevana oikeudenkäynnissä, joka pidettiin suljettujen ovien takana ja johon raporttien mukaan liittyi useita menettelyvirheitä.
Muutamia valopilkkujakin toki on. Kambodža on hyväksynyt kaikki suositukset, jotka Yhdistyneiden Kansakuntien ihmisoikeusneuvosto antoi yleisessä määräaikaisarvioinnissa. Olemme panneet lisäksi merkille, että Kambodžassa on säädetty uusi rikoslaki ja uusi korruption vastainen laki. Meidän on tietenkin seurattava, miten ne pannaan käytännössä täytäntöön. Muistutamme Kambodžaa edelleen vaalitarkkailuvaltuuskuntiemme antamista suosituksista. Tehokkaan ihmisoikeuskomitean perustaminen on tärkeä tavoite. Kannatamme hallituksen aikomusta edistyä tässä asiassa ja sen aloitetta yhteisen foorumin perustamisesta kansalaisjärjestöjen kanssa.
Kärsivällistä vuoropuhelua ei voida korvata millään. Emme voi vaikuttaa tapahtumiin, jos meitä ei pidetä keskeisenä toimijana Kambodžan kehityksessä. Voimme kuitenkin tehdä Kambodžassa paljon kaikilla tasoilla. Toiminta-alamme ulottuu pääministerin kansliasta kansalaisyhteiskuntaan. Edistämme vastedeskin myönteisiä aloitteita, joita Kambodža tekee ihmisoikeuksien, kehityksen ja sukupuolten tasa-arvon hyväksi, sekä sellaisten toimien jatkamista, joilla varmistetaan todellinen moniarvoinen demokratia, aiempaa vapaampi lehdistö ja riippumattomampi oikeuslaitos.
kirjallinen. - (EN) Kambodžan ihmisoikeustilanne on yhä huolestuttavampi. Ongelmana ovat räikeät ihmisoikeusloukkaukset, joihin demokratian pois nakertava autoritaarinen hallitus syyllistyy. Kambodžan suurimpana tuen antajana EU:n on toteuttava ripeästi toimia, joilla suojellaan kyseisen valtion kansalaisia ja saadaan heidät vakuuttuneiksi siitä, ettei demokraattinen prosessi heikenny. Haluan käyttää tilaisuutta hyväkseni ja pyytää Kambodžan hallitusta noudattamaan YK:n erityistarkkailijan raporttia pian ja riittävän ajoissa. Sam Rainsyn tapaus tuo esiin Kambodžassa esiintyvät epäoikeudenmukaisuudet. Häntä kohdellaan oppositiopuolueen johtajana ja parlamentin jäsenenä tavalla, jonka voidaan todeta olevan ainoastaan tarkoituksellinen yritys rajoittaa autoritaarisen hallituksen vastustajien toimintamahdollisuuksia. Hallitukselle uhkana pidettäviä henkilöitä vastaan ei saa enää nostaa syytteitä eikä heitä saa pidättää. Kansalaisilla ei lisäksi ole vieläkään takeita oikeuslaitoksen riippumattomuudesta ja puolueettomuudesta. Euroopan parlamentin on käsiteltävä viipymättä näitä asioita, jotta Kambodžan kansalaiset voivat olla varmoja siitä, että parlamentti tukee ja puolustaa edelleen heidän oikeuttaan demokratiaan.
1.Poliittinen turvapaikka.2.Säännöt, jotka koskevat henkilöiden suorittamia jäsenvaltioiden ulkoisten rajojen ylittämisiä sekä tähän liittyviä tarkistuksia ja valvontaa.3.Kolmansien maiden kansalaisten muuttoliikennettä koskeva politiikka.4.Huumaavien aineiden vastainen taistelu.5.Kansainvälisen rikollisuuden vastainen taistelu ja6.Tuomioistuinten yhteistyö siviilioikeusasioissa.Näillä kuudella alueella voidaan neuvoston päätöksen mukaan soveltaa perustamissopimuksen 100 C artiklaa. Tällainen tapaus on tullut tutkittua tähän mennessä ainoastaan yhden kerran, turvapaikkaoikeutta koskevan lausunnon 31 yhteydessä, ja se on liitetty perustamissopimukseen. Siinä pyydetään neuvostoa tutkimaan kysymyksiä, jotka liittyvät poliittiseen turvapaikkaan jäsenvaltioissa tarkoituksena sopia vuoden 1993 loppuun mennessä yhteistoiminnasta asian yhtenäistämiseksi.
Tämän ensimmäisen aloitteen jälkeen komissio ei ole palannut tähän kysymykseen eikä ole ryhtynyt muihinkaan toimenpiteisiin Euroopan parlamentin painostuksesta huolimatta. Todella arvokasta aikaa on menetetty, ja kolmas pilari on jäänyt jälkeen. Nyt, mikäli Euroopan parlamentti vaatii K.9 artiklan välitöntä käyttöönottoa, on hyvin todennäköistä - kuten komissiokin huomauttaa - että luomme ongelmia joidenkin kysymysten hyväksymiselle unionin tasolla ja vaikutelman, että nykyinen käytäntö on tyydyttävä, vaikka me kaikki olemme todistamassa puutteita K.9 artiklan soveltamisessa.
1.Soveltaminen unionin tasolla 100 C artiklan nojalla on rajallista.2.Se ei liity kaikkiin K.1 artiklan sisältämiin alueisiin, vaan ainoastaan mainittuihin kuuteen. Tuomioistuinten ja poliisin välinen yhteistyö rikosasioissa sekä tulliviranomaisten yhteistyö jäävät huomiotta.3.Euroopan parlamentilla on vain neuvoa-antava oikeus 100 C artiklan puitteissa ilman mahdollisuutta puuttua asioihin, jotka koskevat unionin kansalaisia.4.K.9 artiklan prosessi on poikkeuksellisen hidas. Neuvoston on oltava yksimielinen tehdäkseen päätöksen. Samalla jäsenvaltioiden on hyväksyttävä tämä päätös sovussa omien perustuslakiensa kanssa. Esimerkiksi Tanskassa hyväksymiseen vaaditaan 5/6 enemmistö Folketingissa tai Folketingin yksinkertainen enemmistö samanaikaisesti kansanäänestyksen enemmistön kanssa.5.Se ei takaa riittävää demokraattista valvontaa.Nyt on syytä keskittää ponnistelumme siihen, että kolmannella pilarilla on tärkeä sija hallitusten välisen konferenssin istuntojärjestyksessä. Olen sitä mieltä, että yhteistyö oikeus- ja ulkoasiain alueilla edistää oleellisesti meidän kaikkien ponnisteluja saada kansalaiset lähentymään Euroopan unionia.
 Arvoisa puhemies, arvoisat naiset ja herrat. K.9 artiklan soveltamista koskevan Lambrakin mietinnön käsittely on mielenkiintoisessa vaiheessa. Valiokuntamme neuvottelut etenivät rinnan hallitusten välisen konferenssin neuvottelujen kanssa seuraavista aiheista: Mitä tapahtuu kolmannelle pilarille? Mitä tapahtuu kolmanteen pilariin siirretyille asioille? Kuinka niitä tulisi käsitellä tarkistetussa sopimuksessa tulevaisuudessa? Mitä pitäisi siirtää ensimmäiseen pilariin ja mitä ei missään tapauksessa? Jos jotain siirretään ensimmäiseen pilariin, mitä pitäisi jäsennellä demokraattisesti ja miten?
Tämän vuoksi en halua heti aloittaa yhdellä mietinnön aiheista, vaan kysymyksellä. Viime viikkoina meille on toistuvasti kerrottu - olisi erittäin mielenkiintoista, jos parlamentin tarkkailijat hallitusten välisessä konferenssissa voisivat ottaa satunnaisesti tähän kantaa - että muutamia yhteisön politiikan perusaloja, joita Lambrakikin käsitteli, kuten esimerkiksi huumausaineiden torjuntaa tai maahanmuuttoa ja turvapaikkalainsäädäntöä koskevat kysymykset, on suunniteltu siirrettävän uuteen pilariin, toisin sanoen 1 a: han, mikä tarkoittaa, että ne siirretään kolmannesta pilarista ensimmäiseen erityisrakentein, jolloin yhteisön oikeutta voidaan kylläkin soveltaa, mutta Euroopan parlamentin toimivallan ulkopuolella.
Toistan: pilari 1 a - tällaisin rakentein - siirtää, mitä me täällä kannatamme, ehdottoman tärkeitä peruspolitiikan aloja yhteisön oikeuden tasolle; yhteisön politiikkaan, ja samalla demokraattisen avoimuuden ulkopuolelle. Minusta tämä on myös koko K.9 artiklaa koskevan keskustelun aatteellinen ympäristö. Kyse on edullisten kannanottojen antamisesta siitä, että me tarvitsemme ilman muuta yhteisen turvapaikkakysymyksiä koskevan toimintamallin. Käsite " kilpailu nuukuudesta" on tullut kerran esille, mutta en halua puuttua siihen, koska minusta se on vähän liian vahvasti sanottu. Jatkuva turvapaikkakysymyksiä koskevien sääntöjen yhtenäistäminen pienimmän yhteisen nimittäjän alle johtaa lopulta siihen, että kun suljemme ovet ja ikkunat tiukasti, on kuitenkin olemassa yksi toimintamalli, joka joissakin hallituksissa on voimakkaampi kuin toisissa, mutta on joka tapauksessa olemassa.
Maahanmuuttoa ja laittomien huumausaineiden torjumista koskevissa kysymyksissä meillä on melkein sama tilanne: keskustelu noudattaa aina samaa kaavaa. On kiistaton tosiasia, että me tarvitsemme yhteisiä toimia. On kiistaton tosiasia, että on olemassa ilmiöitä, joita Euroopan unionin kansalliset valtiot eivät enää voi hallita. Euroopan unioni on taso, järjestelmämalli, jolla yhteistyö on tehokkainta, ja jolla ongelmat on helpoin ratkaista. Tämä on myös kiistaton tosiasia. Tällä alalla syntyvä ilmiö, jossa kansalliset parlamentit suljetaan näitä politiikan aloja " yhteisöllistettäessä" yhä voimakkaammin lainsäädäntömenetelmien tai uusien järjestelmien valvontamenetelmien ulkopuolelle, on toinen puoli, ja toisena puolena on taas se, ettei demokraattista valvontaa ja lainsäädäntövaltaa siirretä Euroopan parlamentille. Tästä syntyy aukko Euroopan unionin demokratiaan, joka pääsee vaarallisiin mittoihin, jos sen laajenemista ei estetä nopeasti. Minun täytyy tässä yhteydessä valitettavasti todeta, että me tekisimme sen mielellämme, mutta meillä ei ole siihen valtuuksia.
Virkatoveri Lambrakin mietinnön käsittely on siis erittäin mielenkiintoisessa vaiheessa. Me olemme tekemisissä mietinnön kanssa, jonka tiedämme kuvaavan sellaista välinettä, K.9 artiklaa, joka saattaa yhdessä yhteisön perustamissopimuksen 110 artiklan kanssa johtaa siihen, että mainitut politiikan alat - turvapaikka- ja maahanmuuttopolitiikka, kolmansien maiden kansalaisia koskeva politiikka, huumausaineiden torjuminen sekä petosten torjunta kansainvälisellä tasolla - voitaisiin siirtää ensimmäiseen pilariin. Meidän täällä tänään loppuun käsittelemämme asiat voidaan kuitenkin jo asioista päättämisen hetkellä sivuuttaa hallitusten välisen konferenssin ja neuvoston mietinnöillä. Meillä saattaa siis olla harmaa aavistus mutta ei mitään virallista tietoa näistä asioista. Tämä tilanne onkin paras todistus siitä, että kysymystä näiden alojen poliittisista järjestelmistä voidaan kuvata oikeastaan vain yhä suuremmaksi ja vaarallisemmaksi Euroopan unionin politiikan demokratisoitumiseksi. Lambrakin mietintö viittaa tähän ilmiöön, ja esittelee mahdollisuuksia sen muuttamiseksi, mutta se käsittelee aikaa, jolloin asiat ovat jo mahdollisesti hieman pidemmällä ja jolloin ne ovat jo hieman Euroopan parlamentin tasoa pidemmällä. Tämä on oikeastaan se valitettava asia, joka joudutaan toteamaan tämänpäiväisen keskustelun perusteella.
Artiklaa K.9 on sovellettu yhden ainoan kerran siinä yhteydessä, että koululaisten tulisi saada koulukyyti; se ei ole erityisen suuri kysymys ottaen huomioon ne suuret huolenaiheet, joita meillä Euroopassa on. Jotta K.9: ää voitaisiin soveltaa, vaaditaan neuvostossa yksimielisyyttä, joka on lähes mahdoton saavuttaa. Koko rakennelma kaatuu siten omaan mahdottomuuteensa. Komissio jakaa tämän käsityksen. Koko oikeudellinen, tai oikeammin sanoen oikeudeton tilanne on vakava, koska kyseessä on kansalaisten turvallisuus, päivä päivältä tärkeämmäksi käyvä kysymys, ja on muistettava, että sillä on suuri vaikutus kansalaisten perusasenteeseen " Eurooppa-aatteen" suhteen.
Mietintö K.9: stä on valitettavasti esitetty niin myöhään, ettei siinä enää ole mitään uutta eikä lisää manööveritilaa ennen hallitusten välisen konferenssin sopimustarkistusta. On kuitenkin myönteistä, että komissaari Gradin nyt - sopimuksen nykyongelmista huolimatta - on aloitteellinen useiden hyvien ehdotusten suhteen, jotka koskevat turvapaikkaa, niin sanottua burden shearingia , maahanmuuttoa, korruptiota ja synteettisiä huumeita. Voimme ehkä myös toivoa jotakin tiedonantoa järjestäytyneestä rikollisuudesta. Kehitys tulee mitä todennäköisimmin osoittamaan puutteita artiklassa K.9.
Mietintöihin liittyvät ongelmakohdat tulee ottaa huomioon valiokuntakäsittelyssä. Muutosehdotuksesta tulee ensin neuvotella tai äänestää valiokunnassa. Vasta sitten, ts. jos yksimielisyyteen ei päästä, voi olla syytä tehdä muutosehdotuksia täysistunnossa. Se, että tämä tehdään lisäämällä kohtia, jotka eivät sisällä mitään uutta, on mielestäni hylättävä menettelytapa. Parlamentin työtapoihin on saatava lisää vakavuutta siten, ettei moista toimintaa rohkaista. Tulemme mm. tästä syystä hylkäämään kaikki muutosehdotukset paitsi muutosehdotusta n: o 5, jota haluamme erityisesti kiirehtiä, koska se tähdentää mietinnöstä puuttuvaa asiaa, jota on syytä tukea ja alleviivata.
Kyseisen mietinnön johtopäätöksissä ei itse asiassa salata millään tavoin sitä, että kolmas pilari siirretään mahdollisimman pian yhteisön tasolle. Ryhmäni vastustaa tätä äärimmäistä valintaa. Meidän mielestämme olisi parempi laatia käytännön tason strategia antamalla vastuu jäsenvaltioille toissijaisuusperiaatteen mukaisesti. Yhteisön tason toimintaa voitaisiin soveltaa niillä aloilla, joilla se on Euroopan kansalaisten turvallisuuden lujittamisen kannalta hyödyllistä. Menettelyä ei tarvitse tehdä raskaammaksi niillä aloilla, joilla valtioiden välinen yhteinen perusta on ollut riittävä.
Dublinin neuvosto perusti tässä hengessä konkreettisesti oikeudellista yhteistyötä käsittelevän työryhmän laatimaan käytännön kannalta tarpeellisen luettelon tilapäisistä, kansainvälistä rikollisuutta, huumausaineiden kauppaa jne. torjuvista määräyksistä. Kyseinen työryhmä luovuttaa ensi maaliskuussa tekemänsä päätelmät, jotka muodostavat HVK: lle eräänlaisen tietopankin tehokkaamman kolmannen pilarin rakentamiseksi. Tämä on ehdoton edellytys kansalaisia lähempänä olevan ja siten suositumman unionin aikaansaamiseksi.
Arvoisa puhemies, ilmoitan aluksi, että ryhmämme hyväksyy Lambrakin mietinnön. Maastrichtin sopimuksessa ja erityisesti sen K.9 artiklassa tarkoitettu menettely aiheuttaa ongelmia, joiden on puhuteltava ensisijaisesti meitä parlamentaarikkoja. Itse asiassa Euroopan kansalaisen turvallisuusvajeen tilalle, jota unioni sitoutuu Euroopan unionista tehdyn sopimuksen mukaisesti vähentämään, on tullut demokratiavaje, mikä johtuu tällä hetkellä voimassa olevien asiakirjojen soveltamisesta. On jo todettu, että perustamissopimuksessa määrätty menettely on raskas kolmanteen pilariin liittyvien niinkin vähäisten säädösten siirtämiseksi yhteisön tasolle.
Olemme samaa mieltä kaikkien niiden kanssa, jotka kannattavat kolmannen pilarin siirtämistä yhteisön tasolle ja tehokkaampaa parlamentaarista valvontaa tai ainakin siihen verrattavaa toimintaa. Itselläni oli etuoikeus laatia tätä varten hallitusten välistä konferenssia koskeva mietintö, jonka toimitin maani pääministerille. Hän sitoutui toimittamaan mietinnön hallitusten väliselle konferenssille. Siinä korostetaan erityisesti, että kansallisten parlamenttien olisi voitava osallistua eurooppalaisten säädösten parlamentaariseen seurantaan, erityisesti käytäessä keskustelua yleissopimuksista, jotka kuuluvat kolmannen pilarin alaan.
Vaikeutena on se, että kun säädökset on ratifioitu, eurooppalaiset parlamentit luottavat uuden eurooppalaisen oikeuden luomiseen pidättäytymällä parlamentaarisesta valvonnasta. Ja jos tätä kansallisten parlamenttien ennen harjoittamaa parlamentaarista valvontaa ei korvata millään säädöksellä, joka oikeuttaa Euroopan parlamentin seuraamaan tätä menettelyä ja harjoittamaan kaksiosaista valvonnasta ja poliittisesta aloitteellisuudesta koostuvaa tehtäväänsä, silloin turvallisuuden puutteen tilalle, jonka me kaikki haluamme torjua, tulee demokratian puute. Ja uskon, että tämä on yksi niistä seikoista, joista tämän parlamentin on käytävä keskustelua.
On tarpeetonta sanoa, arvoisa puhemies, että vastustamme 1A-pilarin luomista, joka riistäisi Euroopan parlamentilta sen valvontaa koskevat oikeudet ja etuoikeudet. Etusija on annettava kolmanteen pilariin liittyvien säädösten siirtämiseen yhteisön tasolle. Ainoa keino vastata parlamentissamme erittäin laajaa kannatusta saavaan toiveeseen, on kehottaa jälleen kerran hallitusten välistä konferenssia edistämään lujasti tätä asiaa. Jos hallitusten välinen konferenssi vastaisi parlamenttimme suuren enemmistön ilmaisemaan toiveeseen, voisimme kertoa Euroopan kansalaisille onnistuneemme poistamaan demokratian ja parlamentaarisen valvonnan puutteen, sillä tämän valvonnan olisi oltava parlamentaarisen järjestelmämme ohjenuorana.
Hyvät naiset ja herrat, rakkaat virkatoverit, arvoisa herra Schulz, olen kuunnellut iloisena tämän päivän eri puheenvuoroja. Mielestäni meillä on meneillään täällä operettimainen keskustelu - nimittäin näennäiskeskustelu jostain, joka ei edes enää ole esityslistalla. Jokainen kuitenkin tietää - kuten Schulz jo totesikin - että kyse ei ole siirtämisestä K.9: stä K.1: een, vaan siitä, kuinka pitkälle kolmas pilari käytännössä siirretään ensimmäiseen pilariin. Kaikki edustajat ovat sanoneet, että se tehdään, niin kuin asiaa on nyt käsitelty ja siitä nyt neuvotellaan, lisäämällä hallitusten ja mannerten välisiä sopimuksia sekä vähentämällä " yhteisöllistämistä" , mikä tarkoittaa vähemmän eurooppalaisia keskusteluja, joita sekä Euroopan parlamentti että Euroopan yhteisöjen tuomioistuin voivat valvoa. Tämä on kohtalokasta! Tässä heitetään hyvästit ajatukselle Euroopan toimielimestä, joka valvoo myös itsenäisten valtioiden instituutioita. Siksi olen sitä mieltä, että meidän täytyy tehdä enemmän, käsitellä hallituksia kovemmalla kädellä, kun on kyse parlamentin roolin kehittämisestä. Mutta meidän täytyy myös vastaavasti käsitellä tämän keskustelun perusperiaatteita.
Sanomme aina, että Eurooppa merkitsee enemmän vapautta kansalaisille. Mutta me aiheutamme turvallisuuden kammoa, kun samanaikaisesti rajoitamme vapautta. Viestimme onkin: " Enemmän turvallisuutta ja yhä vähemmän vapautta" . Paras esimerkki tästä on Schengenin sopimuksen aiheuttama kiista vapaan liikkuvuuden oikeudesta ja 7 a artiklan täytäntöönpanosta. Olemme tehneet päätöksen vapaasta liikkuvuudesta. Emme kuitenkaan kykene sitä toteuttamaan vaan solmimme hallitusten välisiä sopimuksia turvallisuutemme takaamiseksi. Siksi tämä mietintö tulee mielestäni yksinkertaisesti liian myöhään. Siksi pidän tätä näennäiskeskusteluna. Asia ei ole enää esityslistalla. Esityslistalla on kansalaisten vapauksien selvittäminen, ja pyydänkin kaikkia, jotka syystäkin näkevät turvallisuusongelmia Euroopassa, etteivät he sekoittaisi kansalaisten turvallisuutta ja välttämättömien kansalaisvapauksien lakkauttamista toisiinsa. Kansalaiset haluavat elää turvassa. He haluavat kuitenkin enemmän vapautta, ja sitä tarjoamme tällä hetkellä vain rajallisella tavalla ja rajallisessa määrin. Siksi puolueryhmämme pidättäytyy äänestämästä tässä asiassa, koska mietinnöllä ei ole mitään virkaa. Sillä ei ole yksinkertaisesti nykytilanteessa enää mitään virkaa! Meidän pitää sen sijaan kiistellä kolmannesta pilarista, jos siitä tulee pilari 1 a, miten se todellakin " yhteisöllistetään" , jotta parlamentti ja Euroopan yhteisöjen tuomioistuin pystyvät valvomaan sitä Euroopan tasolla. Tästä näkökulmasta kannatan aiemmin puhunutta Schulzia.
Tämän huomion perusteella voidaan Euroopan parlamentilta evätä kaikki toimivalta, kuten esitetään äskettäisessä mietinnössä, josta on ehdotettu äänestettävän Ranskan parlamentissa, ja tyytyä vaatimaan lisää toimivaltaa kansallisille parlamenteille. Tätä viimeistä kohtaa on luonnollisesti tutkittava ja huomautan, että useimmissa parlamenttimme antamissa kolmatta pilaria koskevissa päätöslauselmissa kannatetaan kansallisten parlamenttien suurempaa asemaa. Tämä ei ehkä kuitenkaan riitä. Miten voidaan tunnustaa Euroopan tasoisen yhdenmukaistamisen tarve ja suositella samalla demokraattisen ja lainkäytännöllisen valvonnan siirtämistä jälleen kansalliselle tasolle?
Arvoisa puhemies, hyvät naiset ja herrat. Virkatoveri Cohn-Bendit kuvaili tätä keskustelua operettimaiseksi. Operetit ovat aina hieman pinnallisia, mutta viihdyttäviä. Niihin verrattuina Cohn-Benditin esitys ei kuitenkaan missään tapauksessa ollut viihdyttävä. Olen sitä mieltä, että me käymme täällä haamukeskustelua sekä parlamentin henkilökohtaisen osuuden vuoksi että ennen kaikkea siksi, että K.9 artikla on sivuutettu jo aikoja sitten. Se on tietyin tavoin Maastrichtin sopimuksen " umpilisäke" . Sillä on ehkä joskus ollut jokin merkitys, mutta kehitys on ohittanut sen jo aikoja sitten. Siksi tämä on haamukeskustelua.
K.9 artiklan mitätöi sen oma riittämättömyys. Sitä on satunnaisesti kuvattu siltana ensimmäiseen pilariin. Mutta tämä silta oli alusta alkaen " miinoitetulla alueella" . Se vaati nimittäin neuvoston yksimielisen päätöksen - tiedätte, kuinka vaikea siihen on päästä riita-asioissa - ja lisäksi kyseisten päätösten ratifioinnin kulloisenkin jäsenvaltion perustuslakiin sisältyvien määräysten mukaisesti, mikä voi kestää vaikka kuinka kauan. K.9 todisti täydellisen riittämättömyytensä, ja se on tällä hetkellä hallitusten välistä konferenssia koskevien neuvottelujen pohdintojen kohteena. Mutta vaikka hallitusten välisessä konferenssissa ei tehtäisikään mitään ratkaisevaa uutta päätöstä kolmannen pilarin toiminta-alojen siirtämisestä ensimmäiseen pilariin, emme voi turvautua K.9 artiklaan, koska se on todistanut käyttökelvottomuutensa.
Jotain muutakin on käynyt selväksi, nimittäin se, että tässä on kyseessä toistaiseksi selvittämätön ristiriita parlamentin, neuvoston ja komission välillä. Kolmannessa pilarissa on nimittäin K.6 artikla, joka oikeuttaa parlamentin sekä saamaan säännöllisesti tietoa tärkeimmistä aloista että tulemaan kuulluksi tärkeimpien asioiden kohdalla - näin sopimuksessa on hieman epäselvästi muotoiltu. Neuvosto on järjestelmällisesti karttanut ja jättänyt noudattamatta näitä määräyksiä. Jos tämä sopimus jää pääosiltaan tässä muodossa voimaan vielä hallitusten välisen konferenssin jälkeenkin, joudutaan väistämättä vaikeaan ristiriitaan neuvoston kanssa eikä myöskään noudateta toimielinten välistä sopimusta, jossa määrätään selvästi, milloin parlamentille tiedotetaan kolmannen pilarin aloista tai ennen kaikkea - milloin meitä kuullaan.
Tätä parlamenttia ei ole nimittäin vielä koskaan kuultu säännöstenmukaisesti. Kuuleminen tarkoittaa, että neuvosto esittää meille päätöksen, jonka se aikoo tehdä, ja että se antaa parlamentille mahdollisuuden ottaa siihen kantaa, kun esitys on valmis päätettäväksi, ja että neuvosto selvittää, mitä mieltä parlamentti on ja esittää myös perustelunsa. Parlamentin mielipide ei tietenkään sido neuvostoa, mutta neuvoston täytyy pohtia parlamentin kantaa. Tätä ei ole vielä koskaan tapahtunut ja tätä on laiminlyöty kaikissa viimeaikaisissa tärkeissä sopimuksissa järjestelmällisesti ja rangaistavalla tavalla. Tässä on sen ristiriidan syy, josta meidän kaikkien parlamentin jäsenten pitää kantaa huolta, ja joka meidän täytyy ratkaista heti kun hallitusten välinen konferenssi on ohi.
Riidan toinen puoli koskee menettelytapaa. Tässä parlamentissa vallitsee uskomaton yksimielisyys siitä, että kolmas pilari pitää " yhteisöllistää" ainakin osittain, ja kohteiksi esitetään kuin yhdestä suusta turvapaikkakysymykset, maahanmuutto, viisumiasiat ja ulkorajojen turvaaminen. Kuuntelen tätä hämmästyneenä. Yhteisön turvapaikkalainsäädäntö tarkoittaisi, että Euroopassa olisi voimassa yhtenäinen turvapaikkaoikeus Suomesta Saksan ja Ranskan kautta aina Portugaliin ja Espanjaan saakka. Haluaisin vain kysyä, millainen tuollainen turvapaikkalainsäädäntö oikein olisi? Kuuntelen täysin hämmästyneenä, miten Cohn-Bendit puhuu yhteisen turvapaikkalainsäädännön puolesta. En ole vielä kuullut yhtään turvapaikkaoikeuteen liittyvää vihreiden vaatimusta, jolla olisi edes häviävän pieni mahdollisuus muodostua perustaksi yhteiselle turvapaikkalainsäädännölle, joka olisi voimassa niin Isossa-Britanniassa kuin Ruotsissa ja Kreikassakin. Olen nimittäin täysin vakuuttunut siitä, että eurooppalaiset kumppanit eivät esimerkiksi välttämättä ota Saksan mallia esikuvakseen. Se vaatisi muun muassa myös meiltä saksalaisilta, että tarkastelisimme kantaamme turvapaikkalainsäädäntöön yhteisyyden huomioon ottaen, emmekä käyttäisi perusteena vain omaa mittapuutamme. Tämä kaikki kuuluu esimerkiksi vaatimukseen yhteisestä turvapaikkalainsäädännöstä. Myös yhteneväisyydet muilla aloilla ovat varmasti yhtä vaikeita saavuttaa.
Tästä syystä puoltavaan mielipiteeseeni vaikuttaa kaksi asiaa: ensinnäkin se, että päätämme yleisesti hyväksytyistä menettelytavoista, jotka hyväksytään yhteisesti ja että parlamentin rooli määritellään vähintään sellaisena kuin se on jo nyt määritelty Maastrichtin sopimuksessa, ja toiseksi se, että näemme vaivaa materiaalisen oikeuden eteen löytääksemme yhteneväisyyksiä. Tämä onnistuu ainoastaan niin, että kaikki ottavat ja antavat. Tämä koskee niin saksalaisia, brittejä, ranskalaisia kuin kaikkia muitakin.
Herra puhemies! Käsittelemämme kysymys sisältää monia tärkeitä aihealueita, kuten maahanmuutto ja turvapaikkaoikeus, viisumit sekä huumekaupan, ihmiskaupan ja kansainvälisen rikollisuuden vastustaminen. Käsitykseni mukaan ne ovat kysymyksiä, jotka meidän Euroopassa on ratkaistava yhdessä - vain se on tärkeää. Kysymykseksi jää silloin, miten nämä ongelmat parhaiten ratkaistaan. Tarvitaan kansainvälisen ja eurooppalaisen yhteistyön vahvistamista ja tehokkaampia toimenpiteitä. Mielestäni se ei kuitenkaan ole sama asia kuin kaikkien asioiden siirtäminen kolmannesta pilarista ensimmäiseen ja päätöksenteko määräenemmistöllä. Otetaan esimerkiksi huumepolitiikka; meillä Ruotsissa ja Pohjoismaissa on rajoittava huumepolitiikka. Ei ole kovinkaan varmaa, että saisimme - omasta mielestämme - paremman ja tehokkaamman huumepolitiikan, jos asia siirretään enemmistöpäätöksillä säädettävälle tasolle. Se voi olla huonompi ja johtaa laajempaan liberalisointiin ja laillistamiseen, mikä on täysin vastakkaista sille, minkä katsomme perusluonteisen välttämättömäksi huumeongelman hoitamisessa.
Tiedämme myös, että monet EU: n ja Euroopan kansalaiset katsovat rikollisuuden vastaisen taistelun ja huumepolitiikan ensisijaisiksi asioiksi, mikä onkin oikein. Meidän täytyy toimia. Monet kuitenkin epäilevät useampien päätösten siirtämistä kansalliselta tasolta ylikansalliselle EU: n tasolle. On siis löydettävä malli, joka ratkaisee tämän ristiriidan. Kaikkien tämän mietinnön sisältämien asioiden siirtäminen kolmannesta ensimmäiseen pilariin merkitsisi hyvin voimakasta vallansiirtoa kansallisilta parlamenteilta EU: n tasolle sellaisissa kysymyksissä, jotka monet kansalaiset mieltävät tyypillisiksi sisäisiksi asioiksi, kuten poliisia, tullia sekä siviili- ja rikosoikeutta koskevat kysymykset. Tämä tarkoittaa luonnollisesti myös sitä, että kansallisten parlamenttien vaikutusvalta vähenee, jos näiden kysymysten päätökset viedään EU: n tasolle.
Herra puhemies! Tunnen pettymystä ja surua lukiessani tätä mietintöä ja siinä käytettyjä ilmauksia. Ne kaikki väittävät, että valtioiden välinen yhteistyö, so. kolmas pilari, ei toimi eikä se ole riittävän tehokas ja on siksi poistettava. Enempää esittelijä kuin valiokuntakaan eivät analysoi, mikä ei toimi eivätkä määrittele, mitä tehokkuudella tarkoitetaan. Ei myöskään kysytä, miksi se ei toimi, mikä onkin ydinkysymys. Yksinkertaisin ja pinnallisin vastaus on syyttää veto-oikeutta ja päätösten yksimielisyyden vaatimusta. Kukaan ei näytä kysyvän, miksi on niin vaikea saavuttaa yksimielisiä päätöksiä. Itsestään selvä vastaus on, että jäsenmaiden kansalaiset ja ministerit eivät ole halukkaita tai heillä ei ole oikeutta luovuttaa oikeudellisia kysymyksiä EU: n ja " Brysselin" haltuun.
Useimmille kansalaisille on kansallinen parlamentaarinen oikeusjärjestelmä sitä paitsi identiteetti- ja demokratiakysymys. Ehkäpä tämä kysymys on jopa keskeisempi ja tärkeämpi kuin oma valuutta. Nyt halutaan säätää siitä, että pyhän tehokkuuden lipun alla " yhteisöllistettäisiin" kolmas pilari kokonaan tai osittain. Selväkielellä halutaan antaa EU: lle mandaatti, oikeus, kävellä yksittäisten jäsenmaiden ja kansojen ylitse, kaikki tämä tehokkuuden lisäämiseksi. Tämän väitetään vieläpä lisäävän demokratiaa ja lähentävän Eurooppaa ja sen kansalaisia, mikä on absurdia. Haluan väittää, että lopputulos on tarkalleen päinvastainen: etäisyys unionin päättäjien ja kansalaisten välillä kasvaa sekä kuvainnollisesti että maantieteellisesti. Unioniin ja " Brysselin hallintoon" kohdistuva kritiikki lisääntyy. Uhkana on myös äärimmäisten nationalistipuolueiden ja -järjestöjen ravitseminen ja sitä myötä jännitysten ja levottomuuksien kasvu unionin alueella.
Voin oleellisilta osin yhtyä siihen, mitä molemmat ruotsalaiset kollegani ovat sanoneet. Kyseessähän on aihe, kolmas pilari, joka laukaisee aivan ennalta-arvattavia pakkorefleksejä, ja siihen on kaksi pääsyytä. Ensinnäkin se on olennaista loppumattomassa parlamentin ja neuvoston välisessä valtataistelussa, ja toiseksi kyseessähän on integraatioasia, kenties aivan keskeisin kaikista integraatioasioista. Tämän "haamukeskustelun" tai "umpisuolileikkauksen" , tai miksi sitä nyt kutsuisi, johtopäätös on hyvin helppo, nimittäin ettei tätä K.9 artiklaa, jota pitäisi käyttää " passerellena" (ylikulkusiltana) asioiden siirtämiseen kolmannesta pilarista yhteisöasioihin, ole koskaan käytetty. Se on käyttökelvoton. Sitä se on mm. noiden hankalien tanskalaisten vuoksi, jotka ovat vastustaneet K.9 artiklan hyväksymistä. Tästä voidaan siksi tehdä johtopäätös, että artikla on poistettava, ja asiasta on tehtävä ehdoton yhteisöasia. Tämä on vetoomus hallitusten väliselle kokoukselle.
Mielestäni voidaan ajatella, että toiminta kolmannen pilarin tasolla on ajautunut umpikujaan. Tyypillisin viimeksi ilmaantunut tapaus on Euroopan unionin täydellinen halvaantuminen niiden paljastuksien edessä, joiden mukaan Turkin korkeat viranomaiset ovat sekaantuneet huumausainekauppaan. Tämän tapauksen edessä EU oli kuin sitä ei olisi ollut olemassakaan. Saksan oikeuslaitos puhuu asiasta, samoin Euroopan huumeiden vastainen laitos ja muutkin vastaavat tahot, mutta EU on kuin olematon. Tästä näkökulmasta katsottuna pitäisi tutkia niitä toimintamahdollisuuksia, joita toimivallan siirto antaisi. On tietenkin oltava hyvin varovainen ja otettava huomioon kaikki se, mitä kollegani ovat omissa puheenvuoroissaan tuoneet esille. Ei myöskään tule luoda uutta vajetta demokratiaan, mikäli toimivaltaa siirretään Euroopan parlamentille ja muille valvontaelimille.
Ensinnäkin, kuten olemme kuulleet, K.1 artiklan 1-6 kohdassa lueteltujen valtuuksien siirtäminen edellyttää neuvoston yksimielistä päätöstä ja, kun siirrosta on päätetty, neuvoston on välitettävä asia kaikille viidelletoista kansalliselle parlamentille, jotta ne ratifioisivat päätöksen. Teoriassa meillä voisi olla käytössä jokin muu äänestysjärjestelmä, mutta käytännössä kaikista asioista, jotka siirretään kolmannesta pilarista yhteisöpilariin, on vallittava yksimielisyys. Tämän vuoksi muunlaista äänestysjärjestelmää tuskin tullaan käyttämään ja se, ettei sitä ole koskaan käytetty, osoittaa, kuinka epätodennäköistä siihen turvautuminen on.
Lisäksi, vaikka siirto tehtäisiinkin, oikeudellinen perusta olisi 100 c artikla, joten parlamenttia vain kuultaisiin asiasta eikä meillä olisi muita oikeuksia kuin oikeus yksinkertaiseen kuulemismenettelyyn. 100 c artikla ei tietenkään myöskään kata kaikkia kolmannen pilarin asioita. Sellaiset kysymykset kuin tulliyhteistyö, Europol, oikeusasiain yhteistyö ja rikosasiat jäisivät mahdollisen siirron ulkopuolelle. K.9 ei selvästikään ole ihmelääke kolmannen pilarin täytäntöönpanossa havaittuihin ongelmiin.
Jos meille tämän parlamentin jäsenille esitettäisiin esimerkki kolmannen maailman valtiosta, joka sallii turvapaikkapolitiikan, rajavalvonnan, kolmansien maiden kansalaisten oikeudet, terrorismin torjunnan, petosten torjunnan ja huumeriippuvuuden torjunnan jäädä parlamentin tai tuomioistuinten valvonnan ulkopuolelle, olisimme kauhuissamme. Olisimme niin kauhuissamme, että kävisimme täällä parlamentissa kuukausi toisensa jälkeen kiireellisiä keskusteluja, joissa tilanne tuomittaisiin. Kuitenkin aivan sama tilanne vallitsee joka päivä tässä toimielimessä. Miksi?
Komissio ja ministerineuvosto ovat kahdessa eri tapauksessa tutkineet artiklan K.9 soveltamisen sopivuutta. Ensimmäinen kerta oli vain pari kuukautta sopimuksen voimaantulon jälkeen. Sekä komissio että ministerineuvosto tekivät tuolloin johtopäätöksen, että aika tuskin oli kypsä hyvin perustellun kannan muodostamiseen tästä kysymyksestä. Toinen kerta oli marraskuussa 1995, jolloin komissio esitti ministerineuvostolle ja Euroopan parlamentille raportin, jossa suosittelimme, että artiklaa K.9 ei pitäisi soveltaa. Syynä oli se, että hallitusten välistä konferenssia edeltävä valmistelutyö oli jo aloitettu ja yhä usemmat olivat alkaneet nähdä, miten välttämätön oli koko sisä- ja oikeusasiain yhteistyön, ts. koko kolmannen pilarin yhteistyön, radikaali uudelleenarviointi. Johtopäätökseksemme tuli tästä syystä se, että parhaassa tapauksessa olisi merkityksetöntä ja pahimmassa tapauksessa vahingollista ehdottaa siinä tilanteessa artikla K.9: n käyttöä. Ei ollut epäilystäkään siitä, että jokainen yritys koettaa tämän artiklan avulla siirtää kysymyksiä ensimmäiseen pilariin oli tuomittu epäonnistumaan. Kuten aikaisemmin olen tähdentänyt, riittää sen toteaminen, että tällainen ehdotus vaatisi joko äänestyksen Tanskan parlamentissa tai kansanäänestyksen. Ainoa tapa saavuttaa realistisesti tehokkaampi yhteistyö on siirtää yhdellä kertaa niin paljon kuin mahdollista kolmannen pilarin yhteistyöstä ensimmäiseen pilariin.
Hallitusten välinen konferenssi siirtyy nyt ratkaisevaan vaiheeseen. Tämä koskee erityisesti keskustelua sisä- ja oikeusasiain alalla. Se luonnos sopimustekstiksi, jonka Irlannin puheenjohtajakausi esitteli joulukuun konferenssissa Dublinissa seuraa jossakin määrin komission esittämiä suuntaviivoja. Toisilla alueilla ehdotus ei ole läheskään tarpeeksi kunnianhimoinen. Näillä alueilla on myös niin, että komissio tätä seuraavissa jatkokeskusteluissa esittelee näkemyksiään edelleen siten, että komissaari Oreja on mukana. Näkemyksemme on, että Euroopan parlamentin tulee sanoa sanottavansa kaikissa niissä kysymyksissä, joita käsitellään kolmannessa pilarissa; ei vähiten budjettikysymyksissä, joissa parlamentin itsensä on oltava täysin osallisena.
Niitä kuukausia, jotka nyt ovat jäljellä ennen konferenssin päättymistä, luonnehtivat tietenkin intensiiviset neuvottelut. On tärkeää, että tällöin keskitämme voimamme parhaan mahdollisen neuvottelutuloksen saavuttamiseksi. Vain tällä tavoin voimme tarttua niihin haasteisiin, jotka kohtaamme sisä- ja oikeusasiain alueen yhteistyössä. Tämä ei tietenkään koske vain komissiota, vaan on myös hyvin arvokasta, että kaikki tämän kamarin jäsenet pyrkivät vaikuttamaan omaan kansalliseen hallitukseensa. Kaikesta huolimatta juuri siellähän tarvitaan suuri työ vakuuttaa hallitukset kolmannen pilarin alueen yhteistyön muuttamisen tärkeydestä niin, että siitä tulee hyvää ja demokraattista, ja että me tällä tavoin voimme käydä käsiksi niihin vakaviin kysymyksiin, joille valitsijamme haluavat meidän omistautuvan.
Se, mitä meidän tulee nyt tehdä, ja tästä olen rouva Gradinin kanssa samaa mieltä, on ponnistella kaikilla tasoilla, Euroopan parlamentissa ja omissa valtioissamme, painostamaan omia hallituksiamme tulemaan vastaan tässä asiassa. Mielestäni aikaa on kulunut turhaan. Rouva Gradin, sallikaa minun sanoa, että mikäli komissio olisi aikaisemmin esittänyt omia ajatuksiaan, kuten olimme pyytäneet, meillä olisi enemmän aikaa käytössämme vaikuttaaksemme hallitusten välisen konferenssin keskusteluun. Tästä syystä olen osittain samaa mieltä herra Cohn-Bendtin kanssa, että nyt tapahtumat ovat ajaneet meidän ohitsemme.
Arvoisa rouva puhemies, haluan vain yksinkertaisesti ilmoittaa teille ja kokoukselle, että olen huomannut seitsemän poliittisen ryhmän nimissä annetun yhteisen päätöslauselmaesityksen joissakin versioissa joitakin merkittäviä käännösvirheitä. Olen löytänyt niitä espanjan- ja englanninkielisestä versiosta. Niitä on ainoastaan sen johdanto-osassa. Pyydän teitä antamaan istuntopalveluiden jaoston tehtäväksi huolehtia, että kaikki versiot on käännetty oikein seitsemän poliittisen ryhmän tälle hallintoelimelle esittämän alkuperäisen version pohjalta.
Arvoisa puhemies, tarkistukset 1 ja 11 käsittelevät samaa ongelmaa, josta haluaisin huomauttaa aivan lyhyesti. Tästä mietinnöstä käydyssä keskustelussa on ollut joitain kohtia, jotka ovat herättäneet tunteita aiheesta: Voidaanko terroristinen järjestö määritellä tarkasti? Voidaanko määritellä tarkasti, mikä se on? Reding otti tämän haasteen rohkeasti ja ensiluokkaisella tavalla vastaan ja sisällytti mietintöönsä määritelmän, joka tekee yhden asian selväksi: Euroopan unionin oikeusvaltioyhteisön sisällä terroriteoille tai terroristijärjestöille ei voi olla olemassa minkäänlaista oikeudellista suojaa. Haluan tehdä sen tässä aivan selväksi. IRA: n ja ETA: n kaltaiset järjestöt eivät voi odottaa saavansa minkäänlaista suojaa minkään lainsäädännön puitteissa Euroopan unionin alueella. Nämä molemmat tarkistukset on tehty, jotta tämä asia tulisi selväksi. Voisin peruuttaa tarkistuksen 1, joka on sisällöltään lähes samanlainen kuin tarkistus 11, jos vain pääsemme yhteisymmärrykseen siitä, että tarkistuksen 11 kohdan " ...aseistautuneen joukon kanssa..." jälkeen lisätään sanat " tämän päätöslauselman tarkoittamalla tavalla" .
Arvoisa puhemies, ymmärrän, että virkatoverit haluavat päästä eteenpäin. Mutta koska juuri käymämme keskustelu on saanut joissakin unionin jäsenvaltioissa paljon huomiota, haluan toistaa yhden lauseen: täällä ei tarvitse antaa erityistä selostusta siitä, että oikeusvaltion täytyy noudattaa lainsäädännössään oikeusvaltion perusperiaatteita kaikkia kohtaan. Tämän tietää myös Cohn-Bendit, joten siinä mielessä hänen puheenvuoropyyntönsä oli suurentelua. Meidän on kuitenkin tärkeää todeta, ettei yksikään terroristi tai terroristijärjestö voi saada lain suomaa poliittista oikeutusta...
Me olemme hieman yllättyneitä, sekä edellämainittu asia että hyväksytty tarkistus huomioon ottaen, että puolesta äänestäneitä oli niin paljon ja vastaan ja tyhjää äänestäneitä niin vähän. Hyväksytty ja siten lopullisessa päätöslauselmassa oleva tarkistus 5 itse asiassa edellyttää, että - lainaan - " yhteisön ulkopuolelta tulevia siirtolaisia kohdellaan samanarvoisella tavalla taloudellisten ja sosiaalisten oikeuksien ja kansalais-, kulttuuri- ja poliittisten oikeuksien tunnustamisen osalta, erityisesti yhteisössä asuvien kolmansien maiden kansalaisten paikallisvaaleja koskevan äänioikeuden osalta" .
Päätöslauselmassa todetaan, että Euroopan parlamentti haluaa osoittaa siirtolaisten positiivisen vaikutuksen Euroopan yhteiskuntaan (tarkistus 8), kehottaa jäsenvaltioita kehittämään siirtolaispolitiikkojaan suorassa yhteydessä asianmukaisen sopeuttamispolitiikan kanssa (tarkistus 2), joka määritellään tarkistuksessa 5. Tarkistuksessa 5 Euroopan parlamentti edellyttää, että yhteisön ulkopuolelta tulevia siirtolaisia kohdellaan samanarvoisella tavalla taloudellisten ja sosiaalisten oikeuksien ja kansalais-, kulttuuri- ja poliittisten oikeuksien tunnustamisen osalta ja erityisesti jossakin jäsenvaltiossa yli viisi vuotta asuneiden siirtolaisten paikallisvaaleja koskevan äänioikeuden osalta.
Tämä lähtökohta vaikuttaa meistä täysin mahdottomalta hyväksyä. Ensiksikin tämä lähtökohta ei tunne nykyisen siirtolaisuuden todellisuutta, jota motivoi joidenkin kolmansien maiden hajoaminen, ja joka asettaa raskaan taakan Euroopan unionin jäsenille mahdollisuuden sijasta. Toiseksi, tällaisessa tilanteessa yhteisön alueelle sattuman vuoksi tulleilla siirtolaisilla ei voida katsoa olevan tarkoitus jäädä tänne pysyvästi. Emme voi hyväksyä kansalaisten ja ulkomaalaisten välisen eron hävittämistä jälkimmäisten oikeuksien asteittaisella mukauttamisella ensin mainittujen oikeuksia vastaaviksi. Kansakunnan muodostavat saman päämäärän yhdistämät kansalaiset. Kansakunnan oikeuksia ei voi vaatia ottamatta myös sen velvollisuuksia. Ja velvollisuuksien ottaminen käy kansalaisuuden kautta, jota jokainen asianosainen voi vapaasti anoa.
Äsken toimitetun kalatalousvaliokuntaa koskevan äänestyksen osalta ryhmäni on iloinen siitä, että Euroopan yhtyneen vasemmiston konfederaatioryhmän - Pohjoismaiden vihreän vasemmiston - esittämä tarkistus nro 5 hyväksyttiin, ja henkilökohtaisesti olen pahoillani siitä, että saman ryhmän tarkistusta nro 7 ei hyväksytty. Molemmat tarkistukset koskevat Marokon kanssa solmittua kalastussopimusta, joka on yhteisön tärkein sopimus ja jonka suhteen komissio on minun mielestäni jättänyt velvollisuutensa täyttämättä hyväksyessään biologisen toimintakiellon laajentamisen kahdesta neljään kuukauteen ennen kaikkea ilman takuita siitä, että myös marokkolaiset noudattaisivat samaa biologista toimintakieltoa.
Yhteisen metsäpolitiikan arvo on kyseenalainen, sillä ongelmat ovat niin erilaisia unionin eri maissa. Niinpä esim. laiduntaminen on suuri ongelma Välimeren maissa, kun taas pohjoisissa maissa suunnataan varoja avoimien hakamaiden ja laitumien umpeenkasvun estämiseen. Metsäpalotkaan eivät ole merkittävät ongelma pohjoisissa maissa. Pohjoismaissa on myös käytössä hyvin toimiva ympäristösertifiointi, ja kilpailijamaat, kuten Kanada ja USA, ovat tunnetusti pyrkineet painostamaan saadakseen aikaan sellaisen yhteisen sertifioinnin, jonka taso on alempi kuin Pohjoismaissa. On siis huomattava riski, että esim. Ruotsin metsätalouden ympäristövaatimukset madaltuisivat yhteisessä sertifioinnissa.
Lopuksi katsomme, että unionin on tarpeetonta ottaa itselleen tämän asiakirjan myötä uusia kustannuksia. Kaikkien ehdotusten läpimeno tietäisi unionin vuotuisiin kuluihin n. 350 miljoonan ecun lisäystä. Leijonanosa tästä summasta menisi kahteen tarkoitukseen, nimittäin metsäpalojen torjuntaan (mikä tarkoittaa tuen kohdentumista pääasiassa Välimeren maille) sekä AVS-maille, ts. pääasiassa entisille siirtomaille. Tämä on mielestämme väärin. Jos parlamentti haluaa lisätä tukea metsäpalojen torjuntaan, tällainen budjetinkohta on jo nyt olemassa, ja jos halutaan tukea kehitysmaiden metsätaloutta, se tapahtuu parhaiten kehitysavun tavanomaisten määrärahojen kautta.
Vaikka Isossa-Britanniassa minua kutsuttaisiinkin kaupunkilaiseksi ja vaikka edustankin pääosin kaupungistunutta vaalipiiriä, minulla on hyvä syy tukea metsän tulevaisuutta. Vaalipiirissäni sijaitseva Redrose Forest on loistava esimerkki siitä, miten metsä voi tyydyttää useita tärkeitä tarpeita. Se luo työpaikkoja alueella, joka kärsii teollisuuden taantumisesta. Se parantaa paikallisten ihmisten elinympäristöä ja antaa heille " vihreät keuhkot" ja puhtaampaa hengitysilmaa. Se tarjoaa tervetulleen uuden paikan, jossa niin turistit kuin paikallisetkin voivat käydä ja josta he voivat nauttia.
Euroopan parlamentin tanskalaiset sosiaalidemokraatit äänestävät Redingin mietinnön puolesta, mutta vastaan anomusta vakavan rajat ylittävän rikollisuuden rangaistusten yhdenmukaistamisesta. Jaamme puheenjohtajan huolen terrorismista, joka saa jalansijaa Euroopan demokratioissa, ja toivotamme koordinoidun panoksen tämän vastaisessa taistelussa tervetulleeksi. Meidän on kuitenkin pakko sanoutua irti jäsenmaiden rangaistusten yhdenmukaistamisesta - vaikka kyse onkin vakavasta, rajat ylittävästä rikollisuudesta, kuten terrorismi. Euroopan kansoilla on erilaiset käsitykset siitä, miten niiden yhteiskunnissa hoidetaan rangaistukset. Emme näe mitään syytä rajoittaa näitä käsityksiä yhdenmukaistamisella - eihän mikään estä meitä tekemästä yhteistyötä terrorismin vastaisessa taistelussa ilman yhteistä rangaistuslainsäädäntöä.
On kaksi painavaa syytä äänestää tätä mietintöä vastaan. Toinen on sen vahva pyrkimys lisätä federalismia EU: ssa, esim. kohta 28, jossa valitetaan yksimielisyysvaatimuksen " vaikeuttavan päätöksentekoa" , kohta 32, joka vaatii, että " hakijamaiden tulee nähdä" EU: n olevan " poliittista, taloudellista ja valuuttayhtenäisyyttä kohti etenevä prosessi" sekä kohta 30, jossa valitetaan sitä, että tietyillä mailla on mahdollisuus vetäytyä EY-tuomioistuimen toiminnasta. Joka ikisessä kohdassa painotetaan EU: n ylivaltiollisuuden lisäämisen tärkeyttä.
Lopuksi on vielä yksi voimakkaita reaktioita herättävä kysymys: verojen ja maksujen yhtenäistäminen unionissa. Tällä alalla komission on hyväksyttävä tosiasioihin perustuva menettelytapa. Pahoittelen sitä, että komissiota ei huoleta yleinen mielipide. Esimerkiksi tienkäyttömaksuja nostamalla rajoitetaan pienituloisten kotitalouksien mahdollisuuksia käyttää suuria liikenneväyliä eli näin ollen rajoitetaan yhden perusvapauden, liikkumisen vapauden, harjoittamista. Komission on parannettava parlamentille tästä asiasta tekemiään ehdotuksia.
Schmidbauerin mietinnössä korostetaan liikenteen, erityisesti maantieliikenteen haitallisten ulkoisten vaikutusten huomioon ottamisen tarvetta ja siitä koituvia etuja. Itse asiassa yksittäisen liikennemuodon käytöstä perittävät maksut kattavat usein ainoastaan osittain pilaantumiseen, onnettomuuksiin ja ruuhkautumiseen liittyvät todelliset kustannukset. Kyseisten ulkoisten vaikutusten kustannusten suuruus (250 miljoonaa ecua vuodessa) osoittaa sen, että väittely ja panokset ovat merkittäviä Euroopan kannalta. Näin ollen kyseistä tekstiä on kannatettava.
EU: ssa 15 maan on päästävä yksimielisyyteen poliittisista kysymyksistä, joita ilmaantuu joka päivä. Liikennepolitiikasta on yhteys moniin muihin politiikan alueisiin. Siksi on vaikeaa olla yhtä mieltä liikennepolitiikasta, ja asiassa on aina joitakin puolia, joista yksi tai useammat maat eivät pääse yksimielisyyteen. Tämä mietintö on siten kompromissi. Sisältö on korkealaatuinen, mutta siinä on yksityiskohtia, joita on välttämättä selvitettävä edelleen. Siten mietinnössä on joitakin osia, joita tanskalainen osapuoli ei voi välittömästi kannattaa. Mutta on välttämätöntä kiinnittää huomiota siihen, että kyseessä on ei-lainsäädännöllinen lisäys, ja meidän on - saadaksemme kaikki näkökulmat mukaan - annettava keskustelulle vapaat kädet. Vaihtoehtona on, että politiikka pysyy paikallaan, eivätkä sellaiset sektorit kuin tavaraliikenne pääse eteenpäin: pullonkaulat ja epäreilu kilpailu maksuilla, energian kulutus, saasteet, ajo- ja lepoajat jne. säilyvät.
Periaatteessa kannatamme äänestyksiä 3-21, mutta pääasiallisesti teiden rahoittamiseen tarkoitettujen kustannusten yhdenmukaistamista koskevien kohtien 15, 16 ja 18 osalta tuomme esiin itävaltalaisesta näkökulmasta epäröintimme sen vuoksi, että meillä teiden ja moottoriteiden rakentaminen ja niiden kunnossapito on Alppien vuoksi kalliimpaa kuin keskimäärin Euroopassa. Siksi voimme antaa äänemme yleiseurooppalaiselle yhdenmukaistamiselle - erityisesti sen 15, 16 ja 18 kohdille - vasta kun on varmistettu, että tämä Itävallan lisäkuormitus otetaan huomioon.
1.Unionisopimuksen monet epäselvät kohdat luovat epävarmuutta yhteisöoikeuden alueelle, mikä antaa käytännössä tuomioistuimelle mielivaltaisen tulkintaoikeuden, joka aidossa parlamentaarisessa demokratiassa ei olisi hyväksyttävissä.2.EU: n instituutiot ovat kerta toisensa jälkeen osoittaneet kunnioituksen puutetta kansallista suvereniteettia kohtaan ylittämällä direktiivissä säädetyn toimivallan ja perusteetta jatkuvasti laajentamalla valtaansa kansallisen oikeudenkäytön kustannuksella.- Lambrakin mietintö (A4-0349/96)
Valtioiden välisillä sopimuksilla saavutetut yhteiset näkökohdat ovat pitkällä aikavälillä parempi malli artiklassa K 1 esitettyjen kysymysten ratkaisuun kuin se, että niistä päätettäisiin määräenemmistöllä. Maahanmuutto-, turvapaikka- ja viisumipolitiikkaa pitää koordinoida paremmin. Sen tulee tapahtua yksimielisesti, ei enemmistöpäätöksillä. Poliisi- ja tulliyhteistyön pitää itsestäänselvästi olla valtioiden välistä. Huumepolitiikan siirtäminen EU: n tasolle voisi merkitä heikennystä siten, että ruotsalainen/pohjoismainen rajoittava huumepolitiikka korvattaisiin vapaamielisemmällä laillistamispolitiikalla. Mietintö merkitsisi, jos siitä tulisi EU: n politiikkaa, päätösvallan merkittävää siirtoa jäsenvaltioilta EU: n tasolle. Siksi äänestän mietintöä vastaan.
Neljänneksi, Tukholmassa järjestetään 10. joulukuuta tämän vuoden Nobelin palkintojen jakoseremonia. Meidän mielestämme on mahdotonta hyväksyä Kiinan viranomaisten yrityksiä painostaa Euroopan unionin jäsenvaltioita olemaan osallistumatta seremoniaan. Euroopan parlamentti pyrkii väsymättä siihen, että kaikkien ihmisten luovuttamattomia perusoikeuksia kunnioitetaan koko maailmassa, emmekä tietenkään tee poikkeusta Kiinan osalta. Joulukuun seremoniassa Euroopan unionin Norjan lähetystön päällikkö edustaa Euroopan unionia ja siten myös Euroopan parlamenttia.
Arvoisa puhemies, arvoisa komission jäsen, hyvät parlamentin jäsenet, sekä täällä täysistunnossa että laajasti näiden seinien ulkopuolella toistettiin moneen kertaan, että otimme laajentumisen yhteydessä historiallisen askeleen. Tämä historiallinen askel vaatii meiltä nyt ennen kaikkea ymmärtämistä, perusteellista ymmärtämistä, joka ulottuu pintaa syvemmälle, todellista kykyä käsittää asioita pikemminkin kuin satunnaista kohtaamista. Jotta asioiden keskinäinen ymmärrys voidaan taata, kieliä tarvitaan välittäjiksi.
Pian täällä salissa on edustettuna 25 valtiota ja yli 3000 vuotta kulttuurihistoriaa. Monet kulttuurit ja kielet ovat kuitenkin paljon nuorempia eivätkä näin ollen yhtä syvään juurtuneita, ja tämän vuoksi ollaan huolissaan niiden omasta identiteetistä. Mielestäni tämä huoli ei ole kuitenkaan aiheellinen, ja haluaisin mainita esimerkkinä Etelä-Tirolin, josta olen kotoisin. Meille Euroopan unioniin kuulumisesta on ollut hyötyä. Etelä-Tirolin itävaltalainen väestö - joka puhuu saksaa ja retoromaania - on vahvistunut selvästi Euroopan unionin, Italian avoimuuspolitiikan ja EU:ssa tapahtuneen kehityksen tuloksena. Olen sitä mieltä, että tästä vähemmistöstä on muodostunut silta Italian ja Itävallan välille, saksan- ja italiankielisten välille. Tämän vuoksi haluan hälventää vähemmistöjen, sekä EU:hun kuuluvien että myöhemmin siihen liittyvien pienten kieliyhteisöjen epäilyksiä.
Mietinnön avulla pyritään arvostamaan ja säilyttämään kieliä ja kulttuureja sekä vahvistamaan niitä kaikkia - ei vain virallisia kieliä vaan myös alueellisia ja vähemmän käytettyjä kieliä. Eurooppa on kuin hyvin kaunis mosaiikki, jonka haluamme säilyttää ja jota haluamme estää muuttumasta sekavaksi cocktailiksi. Nykyisessä 15 jäsenvaltion muodostamassa Euroopan unionissa on yli 60 vähemmistöryhmää, ja 10 ehdokasvaltion liittymisen myötä niitä on 60 enemmän. Kielten runsaus lisää monimuotoisuutta ja rikastuttaa elämäämme. Lisäksi monet näistä vähemmistöistä voivat toimia siltoina valtioiden välillä. Komissio on tunnustanut tämän oikeaan aikaan laatimalla toimintasuunnitelman ja valitsemalla kieliyhteisöt osallistavan lähestymistavan. Haluan mainita erityisesti komission jäsenen Redingin ja esittää hänelle ansaitut kiitokset tämän aloitteen johdosta.
Parlamentilla on ollut tässä asiassa keskeinen tehtävä. Vuosina 1981-2001 parlamentti on tehnyt aloitteen Arfén mietinnön, Kuijpersin mietinnön, Redingin mietinnön, Killilean mietinnön ja aivan äskettäin Morganin päätöslauselman muodossa. Nyt käsiteltävänä olevalla kulttuuri-, nuoriso-, koulutus-, tiedonvälitys- ja urheiluvaliokunnan päätöslauselmalla parlamentti haluaa ottaa jälleen yhden askeleen eteenpäin. Tämä on ratkaiseva hetki ennen laajentumista, ja voimme nyt esittää kantamme Eurooppa-valmistelukunnan päätökseen saatuun työhön sekä tehdä ehdotuksia. Kielten teemavuosi 2001 oli tärkeä, mutta se ei yksin riitä. Kielten oppimista ei voida rajoittaa yhteen vuoteen, vaan siitä on tehtävä jatkuva ja kestävä prosessi.
Jäsen Ebner, me kumpikin haluamme samaa asiaa. Nyt meidän on vain päätettävä, miten saavutamme sen. Haluaisin tarkastella seuraavaksi kahta mietintöön sisältyvää lainsäädäntöehdotusta. Ensimmäinen niistä liittyy kielellistä monimuotoisuutta ja kielten oppimista käsittelevään virastoon. Vaikka pidänkin tällaista virastoa tärkeänä, on meidän pysähdyttävä harkitsemaan ennen kuin ryhdymme tähän hankkeeseen. Tärkeä osa tätä harkintaa on toteutettavuustutkimus. Sen avulla voitaisiin arvioida yksityiskohtaisesti käytössä olevia välineitä, jotka koskevat myös alueellisia ja vähemmistökieliä.
Toinen kysymys liittyy monivuotisen ohjelman hyväksymiseen. Arvoisa puhemies, valitettavasti tämä on ongelmallista, sillä komissio ei voi hyväksyä suositusta. Kyse ei ole asiasisällöstä, koska tiedätte hyvin, että olemme siitä samaa mieltä. Olen voinut keskustella kanssanne usein tästä kysymyksestä. Olen puoltanut näkemystä, jonka mukaan nykytilanteessa alueellisia ja vähemmistökieliä voidaan tukea parhaiten kattavan lähestymistavan avulla. Olen tästä täysin vakuuttunut, sillä erillinen ohjelma lisäisi mielestäni entisestään alueellisten ja vähemmistökielten eristyneisyyttä.
Toimintasuunnitelma perustuu presidentti Ahtisaaren suojeluksessa Helsingissä lokakuussa 2002 pidetyn alueellisia ja vähemmistökieliä käsittelevän kokouksen päätelmiin. Arvoisa kulttuuri-, nuoriso-, koulutus-, tiedonvälitys- ja urheiluvaliokunnan puheenjohtaja, esittelen tarkemmin 24. heinäkuuta hyväksyttyä toimintasuunnitelmaa ja kerron sen täytäntöönpanosta. Suunnitelmaan sisältyy jo mainitsemani yhtenäistetty lähestymistapa, sillä meidän on kohdistettava huomiomme mahdollisuuksiin rahoittaa toimia nykyisistä ohjelmista ja varmistettava, että nämä mahdollisuudet tiedostetaan paremmin ja että niitä käytetään tehokkaammin. Näin ollen ja koska parlamentti hyväksyi talousarvion, komissio julkaisi 31. heinäkuuta tarjouspyynnön. Hanke-ehdotukset on toimitettava tämän kuun loppuun mennessä.
Tiedän, että monet teistä ovat kovasti kiinnostuneita Euroopan vähemmistökielten toimiston ja Mercator-verkon tilanteesta ja toivovat, että ne voisivat jatkaa toimintaansa. Voin kertoa, että parhaillaan käydään neuvotteluja päätösehdotuksesta, jolla on tarkoitus perustaa toimintaohjelma Euroopan kulttuurialalla toimivien elinten tukemiseksi. Euroopan vähemmistökielten toimiston ja Mercator-verkon toiminnan rahoittamiseen aiotaan varata yhteensä 5,4 miljoonaa euroa kaudeksi 2004-2008. Tältä osin voitte siis olla rauhallisin mielin.
Toimintasuunnitelmalla pyritään kokoamaan kaikki yhteen ja esittelemään kansalaisille kaikessa heidän moninaisuudessaan ne mahdollisuudet, joita Euroopan unioni voi heille tarjota, eli ne mahdollisuudet, joita suositellaan kieliä koskevassa toimintasuunnitelmassa. Toisin sanoen, jäsen Ebner, ne mahdollisuudet, joilla pyritään täsmälleen samaan tavoitteeseen kuin teidän mietinnöllänne: tämän valtavan eurooppalaisen kielimosaiikin muuttamiseen kauniiksi tauluksi, joka kuvaa Euroopan kulttuurin monimuotoisuutta.
Espanja on kielellisesti hyvin rikas maa, jossa on monia alueita tai autonomisia alueita, joissa - Espanjan valtion virallisen kielen - kastilian kielen rinnalla on virallinen asema myös muilla kielillä, esimerkiksi katalaanilla ja baskin kielellä. Lisäksi on todettava, että olemme tästä ennen kaikkea hyvin ylpeitä. Euroopan kansanpuolueen ryhmässä pyrimme aina varmistamaan, ettei jokin näistä virallisessa asemassa olevista kielistä kukoista muiden vastaavien kielten kustannuksella, jotta kansalaisten edut voitaisiin turvata ja jotta meillä olisi täysin kaksikielinen väestö.
Euroopassa on itse asiassa miljoonia kansalaisia, jotka puhuvat maansa virallisen kielen lisäksi vähemmistökieltä pääasiassa omassa yhteisössään. Tämä on sukupolvesta toiseen jatkuva perinne, jota me kaikki kunnioitamme. Tämän vuoksi on tärkeää, että kulttuurisiteitä käytetään luovasti viestintään ja kulttuurivaihtoon eikä suinkaan yhteisöjen eristämiseen. Tällä olisi erittäin kielteisiä vaikutuksia, ja olemme nähneet sen tapahtuvan menneisyydessä. Tämän vuoksi on tärkeää, että vähemmistökieliä koskeville strategioillemme on ominaista avoin yhteistyöhenki, tieteellinen tutkimus ja vähemmistökielten yhdistäminen niitä ympäröivään kulttuuriseen monimuotoisuuteen. Kulttuuriyhteistyön ja kulttuurivaihdon tukeminen on paras keino tarjota kansalaisille sellainen eurooppalainen kulttuurialue, jonka me kaikki haluamme luoda.
Tällä maailmanlaajuistumisen aikakaudella, jolle on ominaista voimavarojen keskittäminen ja yksikielisyyden valta-asema, vähemmistökielten säilyttäminen olisi nähtävä sellaisten kulttuurin peruselementtien lähteenä, joilla on tarmoa ja intoa vaatia tulla ilmaistuiksi ajan myötä niiden suppeasta levinneisyydestä huolimatta. On kuitenkin korostettava, että voimme löytää hyvän ratkaisun ainoastaan siten, että ryhdymme vuoropuheluun näiden kulttuuriyhteisöjen kanssa. Tämän vuoksi komission tutkimus on tärkeä, ja odotamme hyvin kiinnostuneina sen tuloksia.
Komission jäsen Reding oli Euroopan kielellistä monimuotoisuutta käsittelevän mietinnön esittelijänä vuonna 1990. Tuolloin Euroopan komissiota pyydettiin ottamaan huomioon katalaanin erityisasema Euroopan unionissa. Tämän osalta voidaan todeta, että tuolloin - Redingin mietinnössä - parlamentin ehdottamia tavoitteita ei ole vielä saavutettu, minkä vuoksi katalaaninkielisistä asiakirjoista olisi nyt tehtävä päteviä ja komission olisi säädettävä menettelyistä, joilla katalaani voitaisiin liittää Euroopan unionin kielijärjestelmään. Katalaania puhuvia ihmisiä on nimittäin paljon enemmän kuin monia täällä käytettäviä työkieliä ja virallisia kieliä puhuvia ihmisiä. Emme missään tapauksessa pyydä, että katalaani pitäisi ottaa työkieleksi - Euroopan unionin kielijärjestelmä on jo riittävän monimutkainen - vaan pyydämme ainoastaan, että katalaanin asema virallisena kielenä tunnustettaisiin ja että se voisi olla osa tätä rikasta kulttuurimosaiikkia. Tällä tavoin voisimme toteuttaa sitä moniarvoisuutta, josta puhemiehen istunnon alussa mainitsema Robert Schuman puhui elinaikanaan.
Arvoisa puhemies, haluan kiittää jäsen Ebneriä tämän erinomaisen alueellisia ja vähemmän käytettyjä kieliä koskevan mietinnön johdosta. Alueellisten ja vähemmän käytettyjen kielten suuri määrä Euroopan mantereella on olennainen osa ainutlaatuista kulttuuriperintöämme. Kulttuurimme on rikkaampaa sen ansiosta, että niin monet näistä kielistä ovat säilyneet tällä multimedian ja maailmanlaajuistumisen aikakaudella ja että niitä käytetään edelleenkin päivittäin. Kunnia tästä kuuluu ehdottomasti komissiolle, joka on jatkuvasti tukenut Euroopan vähemmistökielten toimiston toimintaa.
Kotimaassani Irlannissa ja naapurimassa Yhdistyneessä kuningaskunnassa valtakielenä on yhä maailmanlaajuisemmin käytetty englanti. Mikäli vähemmän käytetyt kansalliskielet kuten iirin kieli, skotlannin gaeli ja walesin kieli - jota kuulimme jäsen Wynin niin kauniisti puhuvan tänä aamuna - voivat nämä lähtökohdat huomioon ottaen kukoistaa, yhdenkään vähemmistökielemme ei tarvitse kuolla sukupuuttoon. Puhumme usein Euroopan kulttuuriperinnöstä. Kielellisen monimuotoisuuden säilyttäminen on huomattavasti tärkeämpää kuin arkkitehtuuriperinnön ja taideperinnön säilyttäminen, vaikka nekin ovat tärkeitä, sillä kieli on elävää perintöä. Se on osa todellista identiteettiämme.
Ihmettelen kuitenkin kovasti niitä menetelmiä, joilla tähän tavoitteeseen pyritään, ja erityisesti tarvetta perustaa Euroopan kielellistä monimuotoisuutta ja kielten oppimista käsittelevä virasto. Miten sen on tarkalleen ottaen tarkoitus toimia kielten oppimisen edistämiseksi? Eikö olisi parempi soveltaa toissijaisuusperiaatetta ja työskennellä kansallisella tasolla, joka on huomattavasti lähempänä paikallistasoa? Näin voitaisiin kunnioittaa jokaisen valtion kulttuuriperinteitä sekä hallinnollista ja perustuslaillista järjestystä ja kannustaa valtioita tukemaan ennen kaikkea alueellisten ja vähemmistökielten oppimista jo lastentarhasta alkaen ja järjestämään sen jälkeen kulttuuritoimintaa, esimerkiksi ystävyyskoulutoimintaa ja oppilasvaihtoa, joissa kiinnitettäisiin huomiota kansojen identiteettiin ja historiaan. Emme saa ryövätä jäsenvaltioilta niiden toimivaltaa koulutuksen ja kulttuurin alalla.
Vammaisuutta käsittelevän parlamentin sisäisen ryhmän jäsenenä haluan todeta, että olen todella tyytyväinen nähdessäni viittauksen viittomakieleen, jota Eurooppa-neuvoston mukaan käyttää yli 3 miljoonaa Euroopan kansalaista. Näitä kieliä olisi kenties voitu painottaa enemmänkin, sillä niiden käyttäjät kohtaavat päivittäin samanlaisia ongelmia kuin mietinnössä käsiteltäviä kieliä puhuvat ihmiset. On tärkeää, että kaikki unionin jäsenet ratifioivat Eurooppa-neuvoston alueellisia kieliä ja vähemmistökieliä koskevan eurooppalaisen peruskirjan. Toivon, että Eurooppalaisen kielten teemavuoden 2001 jälkeen voimme kehittää edelleen erinomaisia yhteyksiämme Eurooppa-neuvostoon erityisesti peruskirjan sihteeristön toiminnan osalta. Se olisi mielestäni käytännöllinen ja tehokas keino lisätä ja kehittää alueellisten kielten käyttöä.
Arvoisa puhemies, hyvät parlamentin jäsenet, jäsen Ebnerin mietintö ansaitsee kiitokset siitä, että siinä on korostettu alueellisten kielten arvoa kulttuuriperintömme ja kulttuurisen monimuotoisuuden rakenneosina. On kuitenkin valitettavaa, ettei mietinnössä ole yritetty määritellä sen todellista kohdetta, vaan tämä on jätetty komission tehtäväksi. Komissiota kehotetaan mietinnön 2 kohdassa ehdottamaan tieteelliseltä pohjalta kriteerejä näiden kielten määrittelemiseksi. Lainsäätäjinä nimenomaan meidän tehtävämme on määritellä nämä kriteerit. Näin ollen meidän olisi tietenkin täytynyt tehdä ero alueellisten ja vähemmistökielten välillä. Vähemmistökielet voivat olla jäsenvaltiossa kansallisia tai virallisia kieliä. Esimerkkinä voidaan mainita saksankielinen väestö Alto Adigen alueella tai esittelijän mainitsemassa Etelä-Tirolissa. Vaikka nämä väestöt puhuvatkin saksaa, on pohdittava, voidaanko saksaa pitää Elsassin alueellisena kielenä, sillä Elsassin murre, joka on toki germaanista alkuperää, eroaa selvästi saksasta.
Mitä alueelliset kielet oikeastaan ovat? Onko esimerkiksi Etelä-Ranskassa puhuttu oksitaani alueellinen kieli, tai sen alalajit provensaali ja gascon? On muistettava ennen kaikkea, että jopa monet virallisista kielistämme ovat uhattuina. Myös parlamentti tarjoaa omille ulkomailla matkustaville valtuuskunnilleen tulkkauspalveluja vain englanniksi, kuten esimerkiksi hiljattain Japaniin matkustaneen valtuuskunnan tapauksessa tehtiin. Tämä saa minut ajattelemaan, että olemme vaarallisella tiellä. Valitettavasti äidinkieleni ranska menettää päivittäin jalansijaa kansainvälisenä viestintäkielenä, mutta muiden kielten koko olemassaolo on uhattuna. Tarkoitan gaelin kieltä Irlannissa sekä Baltian maiden kieliä, jotka ovat juuri pelastuneet venäläistymiseltä.
Arvoisa puhemies, johtopäätökseni on, että meidän on ehdottomasti kehitettävä alueellisia kieliä. Meidän on kuitenkin varmistettava, että emme vaaranna tai heikennä virallisten kieltemme asemaa. Meidän on varmistettava, ettei alueellisesta todellisuudesta etääntyneitä abstrakteja kieliä pyritä keinotekoisesti synnyttämään uudelleen. Meidän on varmistettava, ettemme perusta rajoittavaa ja autoritaarista järjestelmää. Alueelliset kielet lisäävät kulttuurista monimuotoisuuttamme vain, jos nämä kolme ehtoa täyttyvät.
Arvoisa komission jäsen, hyvät parlamentin jäsenet, tällä hetkellä noin 40 miljoonaa henkilöä puhuu jonkin unionin virallisen kielen lisäksi jotain alueellista tai vähemmistökieltä. Vuonna 2004 tapahtuvan laajentumisen yhteydessä tämä luku kasvaa noin 6 miljoonalla henkilöllä. Myös Alankomaissa on vähemmistökieli friisi, jonka asema on tunnustettu virallisesti. Kuten aiemmin todettiin, kielellinen monimuotoisuus on perinne, josta me eurooppalaiset olemme syystäkin ylpeitä. Euroopan unionin perusoikeuskirjassa tunnustetaan oikeutetusti Euroopan kulttuurinen ja kielellinen monimuotoisuus. Tulevaisuudessa se tulee olemaan myös olennainen osa Euroopan perustuslakia. Euroopan parlamentti on aina tuonut esille kielellisen monimuotoisuuden sekä alueellisten ja vähemmistökielten suojelun tärkeyden. Useita asiaa koskevia päätöslauselmia on hyväksytty. Tätä tarkoitusta varten perustettiin uusi budjettikohta jo vuonna 1980. Vuonna 2001 vietetyllä Euroopan kielten teemavuodella pyrittiin kiinnittämään huomiota erityisesti kielten tärkeyteen, kielelliseen monimuotoisuuteen ja kielten opetuksen edistämiseen. Suurimpien kielten lisäksi tämä koski vähemmän käytettyjä alueellisia ja vähemmistökieliä. Tämä oli viisas aloite. Alalla on kaikesta huolimatta vielä paljon tehtävää. Sen vuoksi olen iloinen, että toimintasuunnitelma on nyt luonnosteluvaiheessa, jotta tämä asia saadaan jälleen kerran tehtyä ymmärretyksi. Itse olen pyytänyt, että viittomakieleen kiinnitettäisiin nykyistä enemmän huomiota. Tiedämme, että noin yksi tuhannesta henkilöstä - noin 15 000 henkilöä jo pelkästään Alankomaissa - syntyy kuurona tai kuuroutuu ennen kolmatta ikävuottaan. Heille viittomakieli on tärkeä viestintäväline, joten olen tyytyväinen siihen, että viittomakieli on sisällytetty mietintöön. Olisi hyvä, jos viittomakieltä voitaisiin pitää vähemmistökielenä. Kuurot jäävät usein vammansa vuoksi syrjään monilla yhteiskunnan osa-alueilla. Heidän kielensä ansaitsee yhtä paljon huomiota ja tukea kuin puhutut vähemmistökielet. Toivon vilpittömästi, että komissio pystyy antamaan kielellistä monimuotoisuutta koskevan lainsäädäntöehdotuksen tämän vuoden loppuun mennessä. Rauha ei tarkoita Euroopassa ainoastaan tehokasta taloudellista yhteistyötä. Se tarkoittaa ennen kaikkea muihin kulttuureihin kuuluvien ihmisten huomioon ottamista, kunnioittamista ja ymmärtämistä. Kielellä on tässä tärkeä tehtävä.
Arvoisa puhemies, arvoisa komission jäsen, hyvät parlamentin jäsenet, olemme usein kuulleet sanottavan, että Euroopan rikkaus on sen kulttuurisessa monimuotoisuudessa. Tätä ilmausta käytetään usein ja mielellään monissa poliittisissa puheissa. Ilmaisua ei ole kuitenkaan tarkoitettu vain käytettäväksi, vaan sen avulla olisi myös korostettava ja vahvistettava eurooppalaista tietoisuutta. Kuten tänään on jo moneen kertaan todettu, yksi keskeinen osa tätä rikkautta on kielellinen monimuotoisuus, jonka olemme saaneet kulttuuriperintönä ja jonka siirtämisessä jälkipolville meillä on kulttuurinen vastuu. Käytännössä tämä merkitsee sitä, että tarvitsemme laitoksia, jotka ottavat tämän tehtävän hoitaakseen, rahoitusta, jonka avulla tehtävä voidaan toteuttaa, ja vapaaehtoisjärjestöjä, jotka avustavat tämän tehtävän toteuttamisessa.
Olen kotoisin Itävallasta, jossa on kuusi virallisesti tunnustettua vähemmistökieltä ja etnistä ryhmää - joista peräti kolme, romanit mukaan luettuina, asuu ainoastaan hyvin pienen Burgenlandin osavaltion alueella, josta siis olen kotoisin. Tiedän siis, miten vaikeaa on täyttää kaikki kielten asianmukaiseen käyttöön ja säilyttämiseen liittyvät vaatimukset. Vaikka vastuu vähemmistökielistä ja niiden tukemisesta onkin yksittäisillä valtioilla, Euroopan unioni ei voi vältellä vastuutaan vaan sen on ryhdyttävä toimiin valtioiden tukemiseksi tässä tehtävässä; kyse on noin 40 miljoonasta EU:n kansalaisesta ja 60 alueellisesta ja vähemmistökielestä. Euroopan kielten teemavuosi oli, kuten kuulimme, suuri menestys. Se antoi myös oikeita signaaleja ja ohjasi meitä oikeaan suuntaan. Nyt on aika soveltaa oppimaamme käytäntöön. Olen jäsen Martensin kanssa samaa mieltä siitä, että myös viittomakieli on otettava huomioon, sillä kuuroilla on oltava mahdollisuus osallistua yhteiskunnalliseen ja poliittiseen elämään.
Arvoisa puhemies, Euroopan unionin perustuslaissa todetaan, että eurooppalaisiin arvoihin kuuluu kielellisen monimuotoisuuden säilyttäminen ja kehittäminen. Sen vuoksi tämä on erityisen hyvin valittu ajankohta esitellä alueellisia kieliä ja kulttuurista monimuotoisuutta käsittelevä mietintö. Haluan kiittää kollegaani Ebneriä siitä, että hän on tehnyt kovasti töitä. Kuten monet täällä salissa ovat todenneet, tarvitaan käytännön toimia, jotta työssä edistyttäisiin. Mielestäni asioiden kehittyminen edellyttää meiltä lisätoimia, kuten jäsen Ebnerkin totesi.
On tärkeää, että jaamme erilaiset kokemuksemme kielellisestä monimuotoisuudesta ja kielten oppimisesta. Sen vuoksi on mielestäni tärkeää, että tätä tarkoitusta varten perustetaan asianmukainen virasto. Mielestäni asioiden nykytila ei juurikaan poikkea siitä, mitä mietinnössä todetaan selitettäessä niin sanottuja kielikylpyjä. Tämä on todella tehokas menetelmä, jota on sovellettu hyvin tuloksin Tirolissa, Kataloniassa ja Suomessa. Komission toimintasuunnitelmassa sitä ei näköjään mainita lainkaan, mutta olen iloinen, että suunnitelmassa todetaan, että yliopistojen olisi tarkistettava kielipolitiikkaansa, jotta englanti ei olisi niin vallitsevassa asemassa.
Arvoisa puhemies, pelkäänpä, ettei tilanne ole lainkaan niin myönteinen kuin jotkut puhujista antavat ymmärtää. Euroopan kielellinen monimuotoisuus on tuhoutumassa. Lyhyesti sanottuna tätä ongelmaa ei voida ratkaista vain tukemalla kieliä tai vähemmistökieliä, sillä se ei riitä, se ei riitä alkuunkaan. Uskon, että ongelman ratkaisu piilee vaikeassa ja epämiellyttävässä sanassa esperanto. Kannattaisihan sitä ainakin kokeilla! Tutkimusten mukaan tätä teknistä ja neutraalia kieltä voidaan oppia, ja näin ollen se voidaan myös valita poliittiseksi kieleksi muiden kielten sijasta. Jos ainoana tai yhdistävänä kielenä käytetään muita kieliä, jotka edustavat aina myös jotain kulttuuria, sillä rohkaistaisiin tietyn kulttuurin valta-asemaa muihin nähden. Tätähän tapahtuu jo nyt. Esperanton kanssa tätä ongelmaa ei olisi. Mikäli on totta - niin kuin uskon - että tätä kieltä on niin helppo oppia kuin monissa kansainvälisissä tutkimuksissa väitetään, Euroopan unionin kannattaisi mielestäni ainakin kokeilla tätä vaihtoehtoa. Rahoitus ja tukemien ei riitä, kun on kyse kielellisen monimuotoisuuden tuhoutumisesta.
Arvoisa puhemies, minäkin haluan aluksi kiittää jäsen Ebneriä hänen mietinnöstään, jossa hän ottaa lähtökohdakseen Euroopan kielten teemavuodesta saadut myönteiset kokemukset ja korostaa, että Euroopassa tiedostetaan yhä paremmin, että kielet toimivat kulttuurien välisten kuilujen välisinä siltoina ja lähentävät eri kansoja toisiinsa. Ebner toteaa myös, että meidän on unohdettava haaveet - sallinette, että hiukan liioittelen tässä kohtaa - "amerikkalaisesta mallista", jossa on yksi kieli ilman kulttuuria. Sen sijaan meidän on ymmärrettävä, että kielellinen ja kulttuurinen monimuotoisuus on meille jotain todella arvokasta ja että se on se punainen lanka, jota meidän on seurattava tulevaisuudessa.
Kun tunnemme paremmin naapurimme kielen ja kulttuurin, ymmärrämme heitä paremmin ja arvostamme heitä enemmän. Tämän perusteella kielellä on mielestäni keskeinen tehtävä, koska toisten kansojen kielen osaaminen edistää rauhaa. Jos tarkastelemme lähemmin Euroopan ja sitä ympäröivien alueiden ongelmapesäkkeitä, huomaamme, että erilaisuuden - myös kielien - kunnioituksen puute on hyvin usein ollut koko ongelman alkuperäinen syy ja johtanut tilanteen pahenemiseen näillä alueilla. Sen vuoksi kielillä on tärkeä tehtävä muutenkin kuin toisten tuntemisen ja kunnioittamisen välineenä. Kielet muodostavat parhaat rauhanturvajoukot, joita Eurooppa voi käyttää.
Kertomuksessa tehdään kuitenkin selväksi, että yhä laajentuvassa Euroopassa tietoisuus alueellisista kulttuureista ja myös alueellisista kielistä lisääntyy. Kuulun Belgian saksankieliseen yhteisöön, joten voin todeta, että alueellisen kulttuurin ja kielen kunnioittaminen ei ole itsehallinto-oikeudesta nauttiville alueille ylellisyyttä vaan eurooppalainen perusoikeus. Sen vuoksi ensisijaisesti hallitusten tehtävä - kuten juuri kuulimme - on taata pienten alueiden kulttuurin säilyminen samoin kuin niiden oikeus tulla kuulluksi. Sen jälkeen voimme pohtia yhteisön tasolla, mitä muita välineitä voimme ottaa käyttöön. Arvostamme jäsen Ebnerin työtä hänen edustaessaan meitä täällä parlamentissa. Tiedämme, että saksaa puhutaan sekä Italiassa että Belgiassa?
Mietinnön esittelijä Ebner on tehnyt hyvää työtä. Olen samaa mieltä hänen kanssaan siitä, että EU:hun on saatava oma kielellistä monimuotoisuutta ja kielten oppimista käsittelevä virasto. Sille on varattava riittävästi resursseja toimia tehokkaasti myös laajentuneessa unionissa. Laajentumisen myötä alueellista tai vähemmistökieltä puhuvien yhteisöjen määrän on arvioitu kaksinkertaistuvan nykyisestä noin kuudestakymmenestä. Myös esitys kielellistä monimuotoisuutta ja kielten oppimista koskevasta monivuotisesta ohjelmasta on kannatettava.
Omaa kieltäni puhumalla olisin halunnut korostaa nykytodellisuutta tässä Euroopan unionissa, jota rakennamme parhaillaan oman kulttuurisen monimuotoisuutemme kunnioittamisen pohjalta. Uskon meidän kaikkien, eikä vain luonnonsuojelijoiden, olevan huolestuneita siitä, että ihmisen toiminta uhkaa luonnon biologista monimuotoisuutta. Unohdamme kuitenkin usein inhimillisen monimuotoisuuden, jonka tärkeimpiä ilmenemismuotoja ovat erilaiset kielet ja kulttuurit. Niitä ei aina kunnioiteta eikä suojella vaan pikemminkin niitä pyritään hävittämään yhtenäisyyden kaupalle tuomien etujen ja globaalistumiskehityksen vuoksi.
Arvoisa puhemies, hyvät parlamentin jäsenet, kiitän lämpimästi jäsen Ebneriä hänen laatimastaan mietinnöstä, jossa käsitellään demokratian keskeistä kysymystä eli yksilön oikeuksien ja oman kielen käytön välistä suhdetta. Sanoisin - ja tämä on todellakin kaikkein tärkeintä - että esittelijän oikeuksia on tavallaan loukattu tässä salissa: kun jäsen Ebner mainitsi alueensa, hän kutsui sitä - ja tähän hänellä on oikeus - nimellä Südtirol, mutta italiankielisessä tulkkauksessa siitä käytettiin keskusjohtoisen Italian valtion vahvistamaa byrokraattista nimeä, joka on käännetty virheellisesti muotoon "Alto Adige".
Puhun lopuksi hieman äidinkielelläni, joka on piemonte: Voeui bin rimarqué si ma son che in Piemunt, che l'è la mia regiùn, ancöi as parlan ?ancura - a parte el piemunteis, che l'è na lingua straordinaria con una bela literatüra e na gramatica che risale adiritüra al Setzent - due aute lingue minuritarie: lusitan e il valzer che s'parla anche in Valdusta. Tant'el piemunteis que le aute lingue minuritarie l'han sübi e sübissen ancura adess, en tel 2003, n'upressiùn gravusa da la parte de le Stat centralista italian, e l'è certament l'un dei mutivu per ingagèr nost cumbatiment per uteign sübit il federalismo, in Italia, e duman la piena libertà e l'autonomia del nost bel Piemonte e de la Padania libera.
(Haluaisin lisätä, että kotiseudullani Piemonten alueella ei puhuta ainoastaan piemontea, joka on suurenmoinen kieli, jota on käytetty kirjallisuudessa ja jonka kielioppi on peräisin jo 1700-luvulta. Alueella on myös kaksi muuta vähemmistökieltä: retoromaani ja walser, joita puhutaan myös Val d'Aostassa. Keskusjohtoinen Italian valtio on sortanut sekä piemontea että kahta muuta vähemmistökieltä ja sortaa niitä edelleenkin vuonna 2003, ja tämä on todella yksi niistä syistä, joiden vuoksi Italiasta on pyrittävä luomaan viipymättä liittovaltio ja joiden vuoksi ihastuttavalle Piemonten alueelle sekä vapaalle Padanialle on vaadittava täydellistä vapautta ja riippumattomuutta.)
Haluaisin esittää lämpimät kiitokset jäsen Ebnerille hänen aloitteestaan laatia tämä mietintö. Jäsen Groschin - joka esitti jo puheenvuoronsa - tavoin hän edustaa kielivähemmistöä Euroopan kansanpuolueen (kristillisdemokraatit) ja Euroopan demokraattien ryhmässä. Mielestäni Etelä-Tiroli ja Itä-Belgia ovat muiden alueiden lisäksi erinomaisia esimerkkejä siitä, miten vähemmistöt pikemminkin rikastavat kuin horjuttavat yhteiskuntaa ja miten ne toimivat myös välittäjinä. Itä-Belgiassa ja Etelä-Tirolissa monikielisyys näkyy ja ennen kaikkea kuuluu. Näkyvä monikielisyys on jotain, mitä emme ole vielä saavuttaneet täällä istuntosalissa, sillä kaikki kirjallinen aineisto on saatavana yhdellä ainoalla kielellä.
Vähemmistöjä ja niiden kieliä kuitenkin sorretaan enimmäkseen historiallisista syistä 15 jäsenvaltiossa ja 10 ehdokasvaltiossa, jotka ovat vakaita demokratioita. Haluan tehdä täysin selväksi, ettei separatistisia tai ekstremistisiä kieliä ole, on ainoastaan separatistisia tai ekstremistisiä ihmisiä, joita meidän on kohdeltava politiikan keinoin tai rikoslain mukaisesti. Tämän vuoksi ei voida ajatella, että kielivähemmistöt yleisesti vaarantavat kansakunnan yhtenäisyyden, jos ne käyttävät omaa kieltään. Tästä syystä minun on todella vaikea ymmärtää, miksi kaikki jäsenvaltiot eivät ole ratifioineet alueellisia kieliä ja vähemmistökieliä koskevaa peruskirjaa eivätkä asiaa koskevaa Euroopan neuvoston puitesopimusta. Kehotan niitä valtioita, jotka eivät ole vielä ratifioineet näitä asiakirjoja, tekemään niin. Se ei vaaranna niiden kansallista tai alueellista yhtenäisyyttä. Ne valtiot, joille tämä muodostaa ongelman, antavat ymmärtää, että ne tuntevat olonsa todella turvattomaksi ja pitävät itsestään selvänä, että niiden omaa kieltä ja kulttuuria voidaan suojella ainoastaan muita kieliä ja kulttuureja rajoittamalla eikä niiden oman viehätysvoiman avulla. Kehottaisin vielä epäröiviä olemaan hieman rohkeampia.
Arvoisa puhemies, puhun tänään kollegani Echererin puolesta, joka on tehnyt kovasti töitä viittomakielen hyväksymisen ja tunnustamisen hyväksi. Tänään olemme kuulleet monen vähemmistön puhuvan puolestaan. On valitettavaa, ettei tänään ole järjestetty viittomakielistä tulkkausta, kuten Lynnin mietintöä esiteltäessä. Kiitän esittelijää ja valiokuntaa siitä, että viittomakielelle annettiin tilaa tässä mietinnössä ja tässä ohjelmassa, minkä ansiosta viittomakielellä on mahdollisuus tulla tunnustetuksi.
Monet jäsenet ovat todenneet tässä keskustelussa, että viittomakieltä pitäisi edistää terveydenhuollon voimavarana. Mielestäni tämä loukkaisi syvästi kuurojen oikeuksia. Viittomakieli ei ole kainalosauva tai pyörätuoli. Se ei ole vain 15 000 henkilön käyttämä kieli. Meidän olisi sitä vastoin pidettävä mielessä, että se on ainoa kieli, jolla nämä 15 000 henkilöä voivat käydä keskustelua. Olen kiitollinen kaikille tämän mietinnön laatimiseen osallistuneille henkilöille siitä, että he ovat tunnustaneet kuurot kielivähemmistöksi ja myöntäneet, että myös kuurojen kieli lisää Euroopan kielellistä rikkautta ja monimuotoisuutta.
Arvostan komission huolellista lähestymistapaa ja onnittelen komission jäsentä siitä, että hän on kuullut tarkkaan monia osapuolia. Meidän on kuitenkin oltava tarkkoina: jos direktiivin tarkistaminen venyy liian pitkään, teollisuus ei pääse kehittymään. Emme saisi loitontua direktiivin perusperiaatteista. Direktiivin perustana on itsesääntely, eikä direktiivi ole kovin ohjaileva. Emme saisi enää yrittää valvoa, mitä ohjelmia ihmiset katsovat, sen enempää kuin valvomme, mitä kirjoja he ostavat kirjakaupasta. Toteankin siis selvästi, että olisi väärin ottaa käyttöön liiallisia kiintiöitä tai liian yksityiskohtaisia määritelmiä. Meidän on ennen kaikkea pyrittävä siihen, että sääntelemme Euroopan tasolla vain yleiseurooppalaisista asioista.
Haluan kollegoideni tavoin edistää eurooppalaisten televisio-ohjelmien tuotantoa, joskin paras tapa edistää sitä on Media Plus -ohjelma. Pyydän myös komissiota etsimään keinoja, joilla voidaan varmistaa Euronewsin ja Arten kaltaisten kanavien menestys ja kehittyminen. Tällaisten kanavien avulla kehitetään eurooppalaista televisioidentiteettiä ja autetaan kansalaisiamme arvostamaan ja ymmärtämään eurooppalaisuutta omassa elämässään. Erityisesti Euronews on todella tehokas väline, jolla Euroopan ja koko maailman kansalaiset voivat saada eurooppalaisen näkökulman ajankohtaisiin tapahtumiin kansallisen tai amerikkalaisen näkökulman lisäksi.
Haluan lopuksi tuoda esiin kysymyksen, joka liittyy etelään muuttaviin Euroopan kansalaisiin. He ovat usein, joskaan eivät aina, eläkeläisiä. Espanja, Kreikka, Portugali, Italia ja Ranska ovatkin ihania ja vieraanvaraisia maita. Pohjoiseurooppalaisista olisi kuitenkin mukavaa katsella kotimaansa televisio-ohjelmia ja jopa nähdä, kun heidän maansa pelaa jalkapallo-ottelussa, mitä monet tekevätkin kiertämällä lakia ja katsomalla ohjelmia kotimaansa satelliittilähetysten välityksellä. He eivät aina noudata tekemiensä sopimusten ehtoja tai saattavat jopa käyttää piraattiteknologiaa. Tämä ei ehkä ole kovinkaan suuri ongelma, mutta järkevinä lainsäätäjinä meidän olisi voitava säätää järkeviä lakeja, joiden ansiosta kansalaisemme voisivat elää lakeja noudattaen eivätkä turvautuisi harmaisiin markkinoihin.
Työohjelmaan kuului kaksi komission järjestämää julkisen kuulemismenettelyn sarjaa, näistä toinen järjestettiin huhtikuussa ja toinen kesäkuussa. Asianomaisia osapuolia pyydettiin osallistumaan julkisiin keskusteluihin vastaamalla annettuihin kysymyksiin ja välittämällä vastaukset meille. Saimme 160 kirjallista vastausta, joihin voi tutustua komission Internet-sivuilla lukuun ottamatta niitä muutamaa vastausta, joiden laatijat toivoivat vastaustensa säilyvän luottamuksellisena. Kuulemismenettelyn tulosten perusteella komissio aikoo toimittaa vuoden 2003 lopussa tai vuoden 2004 alussa parlamentille ja neuvostolle audiovisuaalipolitiikan tulevaisuutta käsittelevän tiedonannon, johon liitetään tarvittaessa ehdotuksia.
Yksi uudelleenarvioinnin haasteista on teknisten innovaatioiden huomioon ottaminen. Tästä mieleeni tulee neuvoston vuonna 1998 antama suositus alaikäisten ja ihmisarvon suojelusta audiovisuaalisissa ja tietopalveluissa, joka on ensimmäinen Internetissä välitettävien audiovisuaalisten palveluiden sisältöä koskeva säädös. Lomakauden päättymisen jälkeen komissio aikoo julkaista toisen kertomuksen suosituksen soveltamisesta jäsenvaltioille lähetetyn kyselyn perusteella. Kertomuksen tavoitteena on varmistua edistymisestä, mahdollistaa välitön vertailu ja ottaa arviointiin mukaan myös uudet jäsenvaltiot.
Esittelijä Perry ottaa mietinnössään esiin monia kysymyksiä, joihin haluaisin vastata rajoittamatta tietenkään käynnissä olevia kuulemismenettelyjä. Käsittelen ensin direktiivin soveltamisalaa eli mietinnön 7-12 kohtaa. Esittelijä Perry toivoo, että audiovisuaalisen sisällön määritelmää laajennettaisiin niin, että otetaan huomioon tiedotusvälineiden lähentyminen. Koska televisiotoiminnalla on yhteiskunnissamme erilainen merkitys ja erilainen vaikutus, kaikkien valtioiden on vaikeaa päästä yhteisymmärrykseen sisällön käsitteestä. Kuulemismenettelyssä kävi ilmi sama asia. Niin kauan kuin tietoyhteiskunnan palvelut ovat vielä kehittymässä, niihin ei mielestäni pitäisi soveltaa direktiivin yksityiskohtaisia säännöksiä neuvottelujen tässä vaiheessa. Aivan ensimmäiseksi on tarkistettava, onko direktiivin sääntelykehys riittävä tuleviksi vuosiksi vai tarvitaanko muutoksia. Tämän teemme tiedonannossa.
Mietinnön 19 kohdassa mainitaan kansallisten sääntelyviranomaisten muodostama työryhmä. Komissio järjesti asiasta kokouksen jo maaliskuussa sääntelyviranomaisten kanssa. Seuraava kokous on tarkoitus pitää 14. lokakuuta. Kaikki jäsenvaltiot eivät kuitenkaan pidä uuden työryhmän perustamista tarpeellisena, ja jotkin ovat jo todenneet pelkäävänsä, että työryhmä tekisi päällekkäistä työtä. En kannata julkisen ja yksityisen lähetystoiminnan harjoittajien järjestelmällistä osallistumista. Heidät olisi nykyisen käytännön mukaisesti kutsuttava koolle tarpeen tullen.
Siirryn seuraavaksi 28 kohtaan. Siinä käsitellään kanavia, joilla on yleiseurooppalainen ulottuvuus. Komission ei mielestäni kuulu tehdä aloitetta tällä alalla. Digitaalisten alustojen hyödyntämisestä teemakanavilla tehdyn tutkimuksen tulokset olivat lisäksi melkoinen pettymys, joten komission olisi vaikea rahoittaa uusia, samaa aihetta koskevia tutkimuksia. Aiomme silti jatkossakin edistää epäsuorasti yleiseurooppalaisten kanavien perustamista ottamalla käyttöön suotuisat lainsäädännölliset kehykset ja tukemalla eurooppalaisten audiovisuaalisten teosten tekemistä ja lähettämistä.
Kohdassa 34 käsitellään aistivammaisten televisiota. Muistuttaisin, että direktiivissä käsitellään lähinnä sisältöön liittyviä näkökohtia, eikä direktiivin soveltamiskertomuksessa siis muodollisesti käsitellä aistivammaisia, koska asia ei kuulu direktiivin soveltamisalaan. Jäsenvaltiot ovat vastuussa siitä, että alaan sovelletaan toissijaisuusperiaatetta. On kuitenkin hyvin tärkeää, että aistivammaisilla on mahdollisuus käyttää televisiopalveluja. Yksikköni sai paljon vastauksia näihin tärkeisiin kysymyksiin. Kaikki vastaukset samoin kuin aistivammaisia edustavien järjestöjen vastaukset löytyvät komission Internet-sivuilta. Jotta pääsemme asiassa eteenpäin, aiomme järjestää yhdessä Royal National Institute for the Deaf People - ja Royal National Institute for the Blind -järjestöjen kanssa paneelikeskustelun 21. lokakuuta. Jäsenvaltioita pyydetään osallistumaan keskusteluun ja raportoimaan kansallisesta tilanteesta. Edistymme siis asiassa. Haluaisin myös todeta, että tietoyhteiskunnan pääosasto on perustanut työryhmän nimeltä "Inclusive Communications". Tämäkin aihe otetaan näin ollen huomioon.
Mietinnön 36-42 kohdassa käsitellään tiedotusvälineiden keskittymistä. Kannatan Perryn mietinnön ajatusta, jonka mukaan moniarvoisuus auttaa merkittävästi turvaamaan demokratiaa. Tämä ajatus näkyy selvästi perusoikeuskirjassa. Haluan myös korostaa, että eräs toukokuussa 2003 yleishyödyllisistä palveluista annetussa vihreässä kirjassa käsitellyistä aiheista oli nimenomaan moniarvoisuuden säilyttäminen. Kaikkia asianosaisia osapuolia pyydetään kertomaan mielipiteensä viimeistään 15. syyskuuta. Komissio määrittelee moniarvoisuutta käsittelevän tulevan politiikkansa kuulemismenettelyn tulosten perusteella.
Teimme yhteistyötä esittelijä Perryn kanssa, ja voin ilokseni todeta, että lähestymistapamme oli samanlainen. Komission on kiinnitettävä erityistä huomiota esittelijä Perryn yksittäisiin ehdotuksiin, jos aiomme edistyä toisiinsa liittyvissä ongelmissa, jotka koskevat koko audiovisuaalialaa. Tämän vuoden kertomus on erityisen mielenkiintoinen edellisiin kertomuksiin verrattuna, koska sen liitteenä on työohjelma, jonka avulla varaudutaan kehittämään keskustelua yksittäisten kansallisten järjestöjen, kuten radio- ja televisiotoiminnan harjoittajien ja riippumattomien sääntelyelinten, kanssa.
Toinen päätelmä, josta olemme enemmän tai vähemmän samaa mieltä, on audiovisuaalisten tiedotusvälineiden kaksitahoinen rooli. Ne ovat taloudellisia hyödykkeitä, minkä takia ne liittyvät kilpailuun ja tietoyhteiskuntaan, jota edistetään Lissabonissa sovitulla strategialla. Siksi asiassa tarvitaan täydellistä yhteensovittamista. Samalla ne ovat kuitenkin myös kulttuurihyödykkeitä, jolloin niiden edistämisessä on otettava huomioon yleinen etu, kuten alaikäisten suojelu ja kulttuurisen monimuotoisuuden turvaaminen. Toisaalta niiden edistämisessä on otettava horisontaalisesti huomioon Euroopan edut, eli eurooppalaista identiteettiä on suojeltava Euroopan ulkopuolisilta, erityisesti amerikkalaisilta, normeilta. Meidän on ymmärrettävä, että Euroopan tulevaisuutta uhkaa suoraan audiovisuaalisten tiedotusvälineiden markkinoiden alijäämäisyys vastaaviin amerikkalaisiin tuotteisiin verrattuna.
Keskustelu on alkanut. Se voi olla julkista. Sanoisin kuitenkin, että se kaipaa enemmän julkisuutta ja näkyvyyttä. Kaikkea tätä ajatellen "Televisio ilman rajoja" -direktiivin tarkistamisen on oltava Euroopan kaikkien kolmen toimielimen huolenaiheista tärkeimpiä, sillä kiistanalaisten käsitteiden, kuten itsenäisten tuottajien, määrittelemisen lisäksi meidän on varmistettava, että suurella yleisöllä on käytössään digitaalisia vaihtoehtoja. Meidän on myös edistettävä audiovisuaaliteollisuutta koskevan politiikan yhtenäisyyttä.
Direktiivin joitakin kohtia on varmastikin parannettava, jotta voidaan ottaa huomioon teknologian kehittyminen. On kuitenkin pidettävä huolta siitä, ettei korjausten tekemisessä turhaan kiirehditä. Jos audiovisuaalimarkkinoita tarkastellaan objektiivisesti, voidaan huomata, että kansalliset markkinat sopeutuvat pikkuhiljaa uuteen teknologiaan. Teknologian viimeaikainen kehitys ei siis olekaan mullistanut audiovisuaalialaa, jota perinteinen televisio vieläkin pääasiassa hallitsee. Direktiiviin tehtävillä muutoksilla ei pitäisi kokonaan muuttaa sen sisältöä. Jos tarkistuksessa asetettaisiin kyseenalaisiksi kaikkien jäsenvaltioiden hyväksymät kulttuuritavoitteet sen tekosyyn varjolla, että direktiivin soveltamisalaa halutaan laajentaa kattamaan lähetystoiminnan kaikki muodot, samalla muutettaisiin todellisuudessa direktiivin alkuperäisiä tavoitteita, joita ovat kulttuurisen monimuotoisuuden puolustaminen ja edistäminen. Direktiivin keskeisiä säännöksiä ei pidä kyseenalaistaa. Eurooppalaisten teosten edistäminen, liikkuminen ja lähettäminen Euroopassa, riippumattomien tuottajien teosten tuottaminen ja lähettäminen, televisioiden lähettämiskiintiöt, alaikäisten suojelun takaaminen ja toimenpiteet liiallisen mainonnan torjumiseksi ovat kaikki periaatteita, joiden on jatkossakin oltava yhteisön audiovisuaalipolitiikan perustana.
"Televisio ilman rajoja" -direktiivi on osoittautunut päteväksi säädökseksi, ja sitä sovelletaan nyt tyydyttävällä tavalla. Direktiivin tarkistaminen on perusteltua vain, jos siitä on todellista hyötyä esimerkiksi tiedotusvälineiden keskittymisessä, joka on tietenkin moniarvoisuuden kannalta haitallista. Direktiivin on jatkossakin oltava tehokas väline kulttuurin monimuotoisuuden edistämiseksi. Siitä ei saa tulla oikeudellinen väline, jolla edistetään yksinomaan kaupallisia kanavia, joilla nähtäisiin esimerkiksi jatkuvasti mainoksia teosten lähettämisen kustannuksella. Taloudelliset kysymykset ovat tietenkin tärkeitä, mutta niiden lisäksi kyseessä ovat maidemme kulttuurit, identiteetit ja arvot, joihin uskomme.
Demokraattinen mielipide muovautuu nykyisin pääasiassa television välityksellä, mutta televisio ei enää ole pelkästään perinteinen, analogista lähetystekniikkaa käyttävä televisio. Digitaalitekniikka yleistyy. Olin äskettäin Berliinissä International Broadcasting Exhibition -näyttelyssä, jossa saatoin havaita todella hyvin, miten kuluttajien tavat ovat muuttumassa. Huomasin myös, ettei siirtotekniikka voi olla ratkaiseva tekijä, kun päätetään siitä, mikä on oikea tapa laatia mediapalveluja koskevia lakeja.
Lopuksi totean olevani erittäin tyytyväinen siihen, että ehdotustani yleiseurooppalaisesta lastenverkosta on kannatettu laajasti. Se on hyvä keino levittää eurooppalaista tuotantoa lapsille laajassa mittakaavassa, koska se tuo yhteen jäsenvaltioiden ja ehdokasvaltioiden lähetystoiminnan harjoittajat. Euroopassa on tehty loistavia lastenelokuvia. Kotimaassani kansallisten laatuelokuvien tuotanto on lisääntynyt valtavasti, kuten luin Venetsian elokuvafestivaalien jälkeisenä aamuna. Alankomaalaisten elokuvien osuus elokuvayleisön - erityisesti nuoren yleisön - katsomista elokuvista on noussut noin 6 prosenttia. Tämä on seurausta innovatiivisesta lähestymistavasta, jonka tärkeimpänä tavoitteena on osoittaa tuottajille, että he tekevät elokuvia tietylle yleisölle - tämä on siis yleisölähtöinen lähestymistapa. Voin siis luottaa siihen, että kulttuurinen monimuotoisuutemme säilyy tiedotusvälineissä. Televisiolle ilman rajoja on selvästikin kysyntää, samoin kuin tietysti Euroopalle.
Minua huolestuttaa, ettei "teosta" ole määritelty. "Televisio ilman rajoja" -direktiivissä tarjotaan negatiivinen määritelmä. Tiedämme, mitä teos ei ole. Se ei ole tietoa, se ei ole mainontaa, se ei ole sitä tai tätä. Se on X:n tuottama tai Y:n tekemä. Uskon, että monet alalla työskentelevät haluaisivat minun laillani tietää, mikä teos on. Silloin voisi olla helpompaa rauhoittaa keskustelu, jota Ranskassa ja muissa Euroopan maissa käydään tositelevisiosta. Ongelmana on audiovisuaalisten teosten määrittely. Joidenkin teosten määrittely on helppoa, vaikkapa dokumenttien ja elokuvien, muttei kaikkien. En tiedä, miten tositelevisio määritellään, ja tämä on vakava ongelma.
Toinen keskustelussa esiin tullut kysymys on teosten liikkuvuus. Teosten ja tekijöiden liikkuvuus on jatkuva ongelma kulttuurin alalla, kuten korostin esittävistä taiteista laatimassani mietinnössä. "Televisio ilman rajoja" -direktiiviä sovellettaessa tilannetta hankaloittaa entisestään tiedotusvälineiden keskittyminen ja alan rajatylittävä kansallinen luonne. Miten voimme edistää muita kuin kansallisia teoksia kaikissa jäsenvaltiossamme? Meidän on ilmaistava mielipiteemme tästä tärkeästä ongelmasta.
Arvoisa puhemies, audiovisuaalialasta käymämme keskustelun perusongelma on, ettemme uskalla määritellä suojelemamme kohteen laatua. Kun esimerkiksi puhumme eurooppalaisista teoksista, otamme mukaan täysin naurettavat keskusteluohjelmat sen tekosyyn varjolla, että ne ovat eurooppalaista tuotantoa. Ennen kuin rohkenemme määritellä, mikä teos on - ja tässä jäsen Fraisse on oikeassa - eli toisin sanoen, mitä haluamme suojella, televisiopalvelumme eivät pysty suojelemaan eurooppalaista tuotantoa ja eurooppalaisia teoksia Euroopassa sopivien työvälineiden puuttuessa.
Meillä onkin siis edessämme suuri poliittinen taistelu tästä aiheesta. Sitä käydään Yhdysvalloissa, jossa kongressi ja viranomaiset ovat ajautuneet umpikujaan. Sitä käydään myös Euroopassa. Englannilla on vakavia ongelmia, joihin olemme joutuneet kiinnittämään huomiota, ja myös Italialla on ongelmia, jotka teistä monet jo tuntevat. Minä ja jäsen Volcic olemme tehneet tarkistuksia, joissa pyydämme parlamenttia ja komissiota hyväksymään toimenpiteen, direktiivin, parlamentin marraskuussa hyväksymän linjan mukaisesti. En kuitenkaan halua teidän luulevan, että tarkistuksemme ovat vain Italian tilanteen sanelemia. Kysymys on todellakin laajempi, sillä se koskee koko Eurooppaa. Kyseessä on sivistys. Jos haluamme yhteisömme perustuvan liberaaleihin periaatteisiin, tämä kuuluu ensimmäisiin kysymyksiin, joista meidän on säädettävä vapauden hengessä ja kaikkia mielipiteitä kunnioittaen.
Arvoisa puhemies, arvoisa komission jäsen, hyvät parlamentin jäsenet, olen erityisen kiitollinen esittelijä Perrylle tästä mietinnöstä. Hän pyytää ponnekkaasti televisiodirektiivin tarkistamista tavoitteenaan Euroopan kulttuurisen monimuotoisuuden säilyttäminen ja edistäminen teknologisen lähentymisen aikakautena. Sisällöntuotanto ei ole enää riippuvainen yksistään televisiosta vaan myös monista muista teknisistä mediavälineistä. Jos haluamme monimuotoisuuden säilyvän, meidän on löydettävä keinot alan yhteisten sääntöjen laatimiseksi. Säännöillä on vastattava moniin pyyntöihin, vaikkakin hiukan eri tavoin.
Haluan nostaa esiin kaksi kysymystä, joista ensimmäinen on tiedotusvälineiden moniarvoisuus. Parlamentti on puhunut hyvin voimallisesti Euroopan tiedotusvälineiden monimuotoisuuden tuen lisäämisen puolesta ja tiedotusvälineiden esteetöntä keskittymistä vastaan, viimeksi 10. marraskuuta 2002. Pyydän komissiota toimimaan välittömästi parlamentin äänestystuloksen mukaisesti ja esittämään meille pyytämämme työt. Euroopan kansanpuolueen (kristillisdemokraatit) ja Euroopan demokraattien ryhmä ei voi kuitenkaan kannattaa tänään tehtyä tarkistusta 10, koska siinä viitataan vain yhteen välineeseen, direktiiviin, ja koska pääsemme tässä asiassa tulokseen vain, jos saatamme jäsenvaltioiden ja Euroopan unionin toimivallan asianmukaiseen tasapainoon. Tiedotusvälineiden moniarvoisuutta koskevaan kysymykseen onkin saatava ratkaisu, jota pyysimme marraskuisessa päätöslauselmassamme.
Arvoisa puhemies, arvoisa komission jäsen, olemme kuulleet monia vastauksia kysymykseen siitä, miten televisiodirektiiviä sovelletaan, mutta myös kysymyksiä. Mielestäni meidän on tehtävä joitakin muutoksia. Meidän on taattava varauksetta perusperiaatteet, kuten vaatimus siitä, että tiedotusvälineiden monimuotoisuutta suojellaan, jotta sananvapaus, mielipiteiden ja arvojen monimuotoisuus, luovuus ja vapaa tiedonsaanti säilyisivät. Julkisten lähetystoiminnan harjoittajien on hoidettava kasvatuksellinen tehtävänsä. Tällä tarkoitan sitä, että eurooppalaisia ohjelmia ja riippumattomien tuottajien tekemiä ohjelmien osuutta olisi lisättävä. Tähän toiveeseen minä haluan yhtyä. Meidän on kuitenkin saatava selvät, toimivat ja hallittavat määritelmät sille, mitä eurooppalaisilla teoksilla ja riippumattomilla tuottajilla tarkoitetaan.
Mielestäni tiedotusvälineiden keskittymisen valvontaa koskeva vaatimus on kaikkein tärkein. Muistamme esimerkkejä tapauksista, joissa mediavalta ja poliittinen valta ovat keskittyneet yhdelle ihmiselle. Mielestäni tällainen ei voi edistää demokratiaa, ja kysymys on sen vuoksi todella tärkeä. Meidän on epäilemättä tehtävä töitä, jotta pääsemme kohti sellaista direktiiviä, joka perustuu 20. marraskuuta antamamme päätöslauselman vaatimuksiin. Jos kaikki sujuu hyvin, voimme toivottavasti tehdä kaiken sen, mitä Euroopan unionin tiedotusvälineiden monimuotoisuus meiltä vaatii.
Hyvät parlamentin jäsenet, Euroopan audiovisuaaliteollisuuden on mielestäni oltava ennen kaikkea korkealaatuista. Kahden pienen lapsen äitinä etsin tietenkin lastenohjelmia ja piirrettyjä - ja toivon löytäväni ohjelmia, jotka eivät loukkaa lasten tunteita ja jotka eivät ole vahingollisia alaikäisille - ja joudun usein huomaamaan, että pienille lapsille tarkoitetut ohjelmat tai piirretyt ovat huomattavasti väkivaltaisempia kuin mitä itsekään haluaisin katsoa. Muistan usein, kun itse kuulin lapsena aikuisten sanovan, etteivät Bambin ja Pinokkion kaltaiset piirretyt olleet meille sopivia, mutta nyt vastaavat ohjelmat ovat tarjolla olevista kaikkein eettisimpiä.
Mielestäni kulttuuriteollisuutta koskevalla mietinnöllä edistetään juuri tätä tavoitetta. Olemme laajentaneet politiikkaamme horisontaalisesti joillakin tärkeillä myönnytyksillä, jotka koskevat Euroopan kansalaisten kulttuurituotteiden ja -palveluiden tuottamiseen ja kuluttamiseen liittyviä ehtoja. Osoitimme mietinnön valmisteluvaiheessa ja kulttuurivaliokunnassa kaikkien parlamentin jäsenten - kiitäkin heitä tästä - kanssa käydyssä keskustelussa, että luova työ ja luovan työn tekijät ovat todella tärkeitä kulttuurituotteiden lisäarvon tuottajia. Otimme huomioon kulttuurin nykyisen tärkeän taloudellisen ulottuvuuden, sen aseman alueiden ja kaupunkien taloudellisessa kehityksessä sekä sen vaikutuksen bruttokansantuotteeseen ja työllisyyteen. Mainitsimme vallankumoukselliset muutokset, joita uusi teknologia on tuonut monille kulttuuriteollisuuden aloille, kuten musiikkiin, kustannustoimintaan ja audiovisuaalialalle. Keskustelimme yksityiskohtaisesti eurooppalaisten tuotteiden kilpailukyvyn merkityksestä verrattuna muun maailman kulttuurituotteisiin, kansainvälisen kaupan epäkohdista ja kulttuuriperinnön läheisestä yhteydestä turismiin. Euroopan kansalaiset kuluttavat miljoonittain levyjä ja kirjoja ja ostavat miljoonittain elokuva- ja konserttilippuja vuosittain. Kaikki tämä kuuluu heidän kulttuurivalikoimaansa ja vaikuttaa siten heidän persoonallisuuteensa ja kulttuuri-identiteettiinsä.
Kansalaiset katselevat myös televisio-ohjelmia. He saavat tietoa ja vaikutteita Internetissä julkaistusta laajasta aineistosta, jota me kutsumme sisällöksi. Näin he valikoivat, harjoittavat ja edistävät joitakin taiteen ja kulttuurin muotoja, erilaista estetiikkaa ja laatua pitkälti sen mukaan, mikä heidän koulutuksensa ja henkilökohtainen kehityksensä on. Kyseessä on kansalaisten jokapäiväiselle elämälle ominainen monimutkainen kulttuuriprosessi, ja meidän on otettava huomioon sen laaja poliittinen merkitys ja painoarvo.
Laajentumisen ansioista Euroopan kulttuurinen ulottuvuus ja monimuotoisuus kasvavat lisäksi entisestään. Sisämarkkinat kasvavat. Jotta tekijöiden teokset voidaan saattaa Euroopan yleisön saataville, on voitettava monia esteitä, kuten jakeluun, edistämiseen ja laajaan piratismiin liittyviä ongelmia. Etsimme eurooppalaista lisäarvoa, ja samaa etsivät myös tuhannet pienet ja keskisuuret eri alojen yritykset. Kaiken tämän huomioimiseksi olemme tehneet komissiolle joukon ehdotuksia. Niitä on paljon, mutta esittelen vain kolme niistä.
Ikävä kyllä emme aina muista Euroopan kulttuuriteollisuuden taloudellista merkitystä. Tarkoitan audiovisuaalisia palveluita ja musiikki- ja julkaisupalveluita. Vuonna 2001 teetettiin tutkimus alan työvoimavaroista, ja tutkimuksen mukaan luova teollisuus työllistää laajassa merkityksessä arviolta 4,8 miljoonaa ihmistä eli 3,1 prosenttia Euroopan unionin työvoimasta. Euroopan audiovisuaaliala yksistään työllistää suoraan yli miljoona ihmistä. Siksi kulttuuriteollisuus hyödyttää paitsi monimuotoisuutta, myös taloutta.
Media-ohjelma ja elokuvien hyväksi tekemämme työ ovat teille kaikille tuttuja, mutta tiesittekö esimerkiksi, että Kulttuuri 2000 -ohjelmasta on tuettu kustantamoita kirjallisuuden kääntämisen edistämiseksi, ja että 1 300 käännöstä on viime vuosina saanut tukea? Tiesittekö, että suuri osa rakennerahastoista käytetään kulttuuriteollisuuden tukemiseen? Esimerkiksi Ruotsin Hultsfredissä Euroopan aluekehitysrahasto osallistui musiikkiteollisuuden kehittämishankkeisiin. Sen jälkeen kaupungista on tullut Ruotsin rock-musiikin pääkaupunki! Kuten huomaatte, Euroopan tuki voi johtaa kulttuuriteollisuuden todelliseen, yhtenäiseen ja keskittyneeseen kehittymiseen. Pyydättekin mietinnössänne rakennerahastoja ja kulttuuria koskevaa tiedonantoa, jossa painotettaisiin tällaista toimintaa.
Haluaisin huomauttaa, että vuodesta 2002 lähtien olemme myös kehitelleet kokeiluja, joilla tuetaan musiikki- ja kirjateollisuutta. Olemme käynnistäneet esimerkiksi hankkeen, jolla on tarkoitus lisätä eurooppalaisen musiikin vientiä Euroopan ulkopuolelle. Hyvät parlamentin jäsenet, näitä kulttuuriteollisuuden aloja tuetaan pelkästään EU:n ohjelmilla ja toimenpiteillä. Minun on lisättävä, että saamme pian ainutlaatuisen tilaisuuden tämän toiminnan lujittamiseksi, kun keskustelemme Media- ja Culture-ohjelmista ja ohjelmien uudesta sukupolvesta. Siksi meidän on parlamentin avulla suunniteltava todella järjestelmällisiä toimia, jotta luovalla teollisuudella voidaan edistää taloudellista ja kulttuurista monimuotoisuutta ja siten eurooppalaisia juuriamme.
Toisaalta on yhä tarpeellisempaa rajoittaa kulttuurin kaupallistumista. Muistatte ehkä, että muutama vuosi sitten yksi maailman parhaista museoista, joka on erään jäsenvaltiomme omaisuutta, vuokrasi huoneitaan häätilaisuuksiin ja muihin sosiaalisiin tapahtumiin museon ollessa kiinni. Näissä huoneissa oli esillä ihmiskunnan hienoimpia teoksia. Tämä oli masentava ja huolestuttava esimerkki. Euroopan unionissa kulttuurilähteiden kaupallisen hyödyntämisen on oltava niiden historiallisen ja taiteellisen arvokkuuden mukaista.
Arvoisa puhemies, arvoisa komission jäsen, hyvät parlamentin jäsenet, haluan aluksi todeta, että arvostan esittelijä Zorban hienoa aloitetta. Teimme hyvää yhteistyötä ja onnistuimme kyselyn avulla saamaan tarkemman käsityksen kulttuuriteollisuuden hienouksista. On selvää, että etenkin Euroopan tasolla on paljon parantamisen varaa. Kulttuuriteollisuushan on taloudellisesti erittäin merkittävä ja tarjoaa paljon työmahdollisuuksia. Sen vuoksi pyytäisin, että kulttuuriteollisuus olisi näkyvämmin esillä rakennerahastoissa. Tämä hyödyttäisi erityisesti pieniä ja keskisuuria yrityksiä. Kulttuuri on kuvastaa kuitenkin myös kansallista identiteettiämme. Yhdistyneessä ja pian laajentuvassa Euroopassa meidän on tärkeää tiedostaa kulttuurinen monimuotoisuus. Museot koittavat sopeutua tähän monin tavoin, mutta ikävä kyllä niitä estävät useimmissa Euroopan maissa joskus kohtuuttomat maksut, joita museoiden on maksettava esillä olevista näyttelyesineistä. Tämä antaa niille maille, joissa maksuja ei ole, etulyöntiaseman loistavien näyttelyiden järjestämisessä. Tämä on mielestäni selvä tapaus vääristyneestä kilpailusta, ja sen on loputtava. Siksi pyydän komissiota kartoittamaan korvaussääntöjen erot nykyisissä ja tulevissa jäsenvaltioissa ja antamaan ehdotuksen sääntöjen yhtenäistämisestä.
Näissä olosuhteissa on vaarallista lähestyä kulttuuria teollisuutena, markkinoina ja lisäarvona ikään kuin puhuisimme autoista tai appelsiineista. Mietinnössä ilmaistaan tietenkin monia huolia kulttuurisesta monimuotoisuudesta. Ne eivät kuitenkaan ole sisällön kannalta tärkeimpiä. Tärkeimmät huolet ovat, että Euroopan taidemarkkinat ovat menettäneet merkittävän osan maailmanmarkkinoista ja että Euroopan unioni ei ole kehittänyt kulttuurihyödykkeiden kaupan mahdollisuuksiaan. Yritysten yhteenliittymiä ei pidetä vaarallisina siksi, että ne johtavat monopoliin, vaan siksi, että ne vaarantavat markkinoiden avoimuuden. Piratismia ei tuomita teosten varastamisena, vaan siksi, että sen takia teollisuus menettää valtavat tulot, mikä vaikuttaa tuleviin investointeihin.
Aivan liian usein käy kuitenkin niin, ettei Euroopan kulttuuriperintöä arvosteta eikä hyödynnetä riittävästi, vaikkei ole epäilystäkään siitä, että alan voimavarat ovat todella suuret, erityisesti talouden kannalta. Olen täysin samaa mieltä siitä, että aluksi on tehtävä laaja tutkimus Euroopan kulttuuriteollisuuden, kulttuurituotannon ja kulttuuritoiminnan kartan laatimiseksi ja Euroopan taide- ja kulttuuriperinnön todellisen luettelon laatimiseksi. Tämä olisi askel eteenpäin verrattuna jopa lähimenneisyyteen, jolloin komissio ilmoitti, ettei sillä ole välineitä eikä toimivaltaa, ja siirsi vastuun kulttuurista pelkästään jäsenvaltioille.